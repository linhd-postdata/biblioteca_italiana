<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Orlando Furioso</title>
      <author>Ludovico Ariosto</author>
    </titleStmt>
    <extent>2017 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001301</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Orlando Furioso</title>
        <author>Ariosto, Ludovico</author>
        <editor id="ed">Caretti, Lanfranco</editor>
        <publisher>G. Einaudi</publisher>
        <pubPlace>Torino</pubPlace>
        <date>[1966]</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <editorialDecl><p>Due versi presentano due parole con accapo: pag. 854 canto 28 ottava XLI: ... diretta- mente ...; pag. 1291 canto 43 ottava CV ... precisamente- mente ... Differenze testo cartaceo/testo digitale: il testo cartaceo ha tutta una serie di parole con dieresi, mentre il testo digitale non segnala mai la dieresi. Nel testo cartaceo la numerazione dei canti è del tipo "canto primo"...."canto quarantesimosesto et ultimo". Nel testo digitale la numerazione dei canti è del tipo "canto 1" ...."canto 46".</p></editorialDecl><classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/><language id="lat">Latino</language></langUsage>
    <textClass>
      <keywords scheme="CDD">
        <term>851.3 - Poesia italiana. 1492-1542.</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2003-11-14T00:00:00.000+02:00</date>
      <respStmt>
        <name>Elena Chiodi</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-12-01T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>

<div1 type="canto">
<head>Canto 1</head>
<lg type="ottava"><head>1</head>
<l>Le donne, i cavallier, l'arme, gli amori,</l>
<l>le cortesie, l'audaci imprese io canto,</l>
<l>che furo al tempo che passaro i Mori</l>
<l>d'Africa il mare, e in Francia nocquer tanto,</l>
<l>seguendo l'ire e i giovenil furori</l>
<l>d'Agramante lor re, che si diè vanto</l>
<l>di vendicar la morte di Troiano</l>
<l>sopra re Carlo imperator romano.</l>
</lg>
<lg type="ottava"><head>2</head>
<l>Dirò d'Orlando in un medesmo tratto</l>
<l>cosa non detta in prosa mai né in rima:</l>
<l>che per amor venne in furore e matto,</l>
<l>d'uom che sì saggio era stimato prima;</l>
<l>se da colei che tal quasi m'ha fatto,</l>
<l>che 'l poco ingegno ad or ad or mi lima,</l>
<l>me ne sarà però tanto concesso,</l>
<l>che mi basti a finir quanto ho promesso.</l>
</lg>
<lg type="ottava"><head>3</head>
<l>Piacciavi, generosa Erculea prole,</l>
<l>ornamento e splendor del secol nostro,</l>
<l>Ippolito, aggradir questo che vuole</l>
<l>e darvi sol può l'umil servo vostro.</l>
<l>Quel ch'io vi debbo, posso di parole</l>
<l>pagare in parte, e d'opera d'inchiostro;</l>
<l>né che poco io vi dia da imputar sono;</l>
<l>che quanto io posso dar, tutto vi dono.</l>
</lg>
<lg type="ottava"><head>4</head>
<l>Voi sentirete fra i più degni eroi,</l>
<l>che nominar con laude m'apparecchio,</l>
<l>ricordar quel Ruggier, che fu di voi</l>
<l>e de' vostri avi illustri il ceppo vecchio.</l>
<l>L'alto valore e' chiari gesti suoi</l>
<l>vi farò udir, se voi mi date orecchio,</l>
<l>e vostri alti pensier cedino un poco,</l>
<l>sì che tra lor miei versi abbiano loco.</l>
</lg>
<lg type="ottava"><head>5</head>
<l>Orlando, che gran tempo inamorato</l>
<l>fu de la bella Angelica, e per lei</l>
<l>in India, in Media, in Tartaria lasciato</l>
<l>avea infiniti et immortal trofei,</l>
<l>in Ponente con essa era tornato,</l>
<l>dove sotto i gran monti Pirenei</l>
<l>con la gente di Francia e de Lamagna</l>
<l>re Carlo era attendato alla campagna,</l>
</lg>
<lg type="ottava"><head>6</head>
<l>per far al re Marsilio e al re Agramante</l>
<l>battersi ancor del folle ardir la guancia,</l>
<l>d'aver condotto, l'un, d'Africa quante</l>
<l>genti erano atte a portar spada e lancia;</l>
<l>l'altro, d'aver spinta la Spagna inante</l>
<l>a destruzion del bel regno di Francia.</l>
<l>E così Orlando arrivò quivi a punto:</l>
<l>ma tosto si pentì d'esservi giunto;</l>
</lg>
<lg type="ottava"><head>7</head>
<l>che vi fu tolta la sua donna poi:</l>
<l>ecco il giudicio uman come spesso erra!</l>
<l>Quella che dagli esperii ai liti eoi</l>
<l>avea difesa con sì lunga guerra,</l>
<l>or tolta gli è fra tanti amici suoi,</l>
<l>senza spada adoprar, ne la sua terra.</l>
<l>Il savio imperator, ch'estinguer vòlse</l>
<l>un grave incendio, fu che gli la tolse.</l>
</lg>
<lg type="ottava"><head>8</head>

<l>Nata pochi dì inanzi era una gara</l>
<l>tra il conte Orlando e il suo cugin Rinaldo;</l>
<l>che ambi avean per la bellezza rara</l>
<l>d'amoroso disio l'animo caldo.</l>
<l>Carlo, che non avea tal lite cara,</l>
<l>che gli rendea l'aiuto lor men saldo,</l>
<l>questa donzella, che la causa n'era,</l>
<l>tolse, e diè in mano al duca di Bavera;</l>
</lg>
<lg type="ottava"><head>9</head>
<l>in premio promettendola a quel d'essi</l>
<l>ch'in quel conflitto, in quella gran giornata,</l>
<l>degli infideli più copia uccidessi,</l>
<l>e di sua man prestassi opra più grata.</l>
<l>Contrari ai voti poi furo i successi;</l>
<l>ch'in fuga andò la gente battezzata,</l>
<l>e con molti altri fu 'l duca prigione,</l>
<l>e restò abbandonato il padiglione.</l>
</lg>
<lg type="ottava"><head>10</head>
<l>Dove, poi che rimase la donzella</l>
<l>ch'esser dovea del vincitor mercede,</l>
<l>inanzi al caso era salita in sella,</l>
<l>e quando bisognò le spalle diede,</l>
<l>presaga che quel giorno esser rubella</l>
<l>dovea Fortuna alla cristiana fede:</l>
<l>entrò in un bosco, e ne la stretta via</l>
<l>rincontrò un cavallier ch'a piè venìa.</l>
</lg>
<lg type="ottava"><head>11</head>
<l>Indosso la corazza, l'elmo in testa,</l>
<l>la spada al fianco, e in braccio avea lo scudo;</l>
<l>e più leggier correa per la foresta,</l>
<l>ch'al pallio rosso il villan mezzo ignudo.</l>
<l>Timida pastorella mai sì presta</l>
<l>non volse piede inanzi a serpe crudo,</l>
<l>come Angelica tosto il freno torse,</l>
<l>che del guerrier, ch'a piè venìa, s'accorse.</l>
</lg>
<lg type="ottava"><head>12</head>
<l>Era costui quel paladin gagliardo,</l>
<l>figliuol d'Amon, signor di Montalbano,</l>
<l>a cui pur dianzi il suo destrier Baiardo</l>
<l>per strano caso uscito era di mano.</l>
<l>Come alla donna egli drizzò lo sguardo,</l>
<l>riconobbe, quantunque di lontano,</l>
<l>l'angelico sembiante e quel bel volto</l>
<l>ch'all'amorose reti il tenea involto.</l>
</lg>
<lg type="ottava"><head>13</head>
<l>La donna il palafreno a dietro volta,</l>
<l>e per la selva a tutta briglia il caccia;</l>
<l>né per la rara più che per la folta,</l>
<l>la più sicura e miglior via procaccia:</l>
<l>ma pallida, tremando, e di sé tolta,</l>
<l>lascia cura al destrier che la via faccia.</l>
<l>Di su di giù, ne l'alta selva fiera</l>
<l>tanto girò, che venne a una riviera.</l>
</lg>
<lg type="ottava"><head>14</head>
<l>Su la riviera Ferraù trovosse</l>
<l>di sudor pieno e tutto polveroso.</l>
<l>Da la battaglia dianzi lo rimosse</l>
<l>un gran disio di bere e di riposo;</l>
<l>e poi, mal grado suo, quivi fermosse,</l>
<l>perché, de l'acqua ingordo e frettoloso,</l>
<l>l'elmo nel fiume si lasciò cadere,</l>
<l>né l'avea potuto anco riavere.</l>
</lg>
<lg type="ottava"><head>15</head>
<l>Quanto potea più forte, ne veniva</l>
<l>gridando la donzella ispaventata.</l>
<l>A quella voce salta in su la riva</l>
<l>il Saracino, e nel viso la guata;</l>
<l>e la conosce subito ch'arriva,</l>
<l>ben che di timor pallida e turbata,</l>
<l>e sien più dì che non n'udì novella,</l>
<l>che senza dubbio ell'è Angelica bella.</l>
</lg>
<lg type="ottava"><head>16</head>
<l>E perché era cortese, e n'avea forse</l>
<l>non men dei dui cugini il petto caldo,</l>
<l>l'aiuto che potea, tutto le porse,</l>
<l>pur come avesse l'elmo, ardito e baldo:</l>
<l>trasse la spada, e minacciando corse</l>
<l>dove poco di lui temea Rinaldo.</l>
<l>Più volte s'eran già non pur veduti,</l>
<l>m'al paragon de l'arme conosciuti.</l>
</lg>
<lg type="ottava"><head>17</head>
<l>Cominciâr quivi una crudel battaglia,</l>
<l>come a piè si trovâr, coi brandi ignudi:</l>
<l>non che le piastre e la minuta maglia,</l>
<l>ma ai colpi lor non reggerian gl'incudi.</l>
<l>Or, mentre l'un con l'altro si travaglia,</l>
<l>bisogna al palafren che 'l passo studi;</l>
<l>che quanto può menar de le calcagna,</l>
<l>colei lo caccia al bosco e alla campagna.</l>
</lg>
<lg type="ottava"><head>18</head>
<l>Poi che s'affaticâr gran pezzo invano</l>
<l>i duo guerrier per por l'un l'altro sotto,</l>
<l>quando non meno era con l'arme in mano</l>
<l>questo di quel, né quel di questo dotto;</l>
<l>fu primiero il signor di Montalbano,</l>
<l>ch'al cavallier di Spagna fece motto,</l>
<l>sì come quel c'ha nel cor tanto fuoco,</l>
<l>che tutto n'arde e non ritrova loco.</l>
</lg>
<lg type="ottava"><head>19</head>
<l>Disse al pagan: - Me sol creduto avrai,</l>
<l>e pur avrai te meco ancora offeso:</l>
<l>se questo avvien perché i fulgenti rai</l>
<l>del nuovo sol t'abbino il petto acceso,</l>
<l>di farmi qui tardar che guadagno hai?</l>
<l>che quando ancor tu m'abbi morto o preso,</l>
<l>non però tua la bella donna fia;</l>
<l>che, mentre noi tardian, se ne va via.</l>
</lg>
<lg type="ottava"><head>20</head>
<l>Quanto fia meglio, amandola tu ancora,</l>
<l>che tu le venga a traversar la strada,</l>
<l>a ritenerla e farle far dimora,</l>
<l>prima che più lontana se ne vada!</l>
<l>Come l'avremo in potestate, allora</l>
<l>di ch'esser de' si provi con la spada:</l>
<l>non so altrimenti, dopo un lungo affanno,</l>
<l>che possa riuscirci altro che danno. -</l>
</lg>
<lg type="ottava"><head>21</head>
<l>Al pagan la proposta non dispiacque:</l>
<l>così fu differita la tenzone;</l>
<l>e tal tregua tra lor subito nacque,</l>
<l>sì l'odio e l'ira va in oblivione,</l>
<l>che 'l pagano al partir da le fresche acque</l>
<l>non lasciò a piedi il buon figliol d'Amone:</l>
<l>con preghi invita, et al fin toglie in groppa,</l>
<l>e per l'orme d'Angelica galoppa.</l>
</lg>
<lg type="ottava"><head>22</head>
<l>Oh gran bontà de' cavallieri antiqui!</l>
<l>Eran rivali, eran di fé diversi,</l>
<l>e si sentian degli aspri colpi iniqui</l>
<l>per tutta la persona anco dolersi;</l>
<l>e pur per selve oscure e calli obliqui</l>
<l>insieme van senza sospetto aversi.</l>
<l>Da quattro sproni il destrier punto arriva</l>
<l>ove una strada in due si dipartiva.</l>
</lg>
<lg type="ottava"><head>23</head>
<l>E come quei che non sapean se l'una</l>
<l>o l'altra via facesse la donzella</l>
<l>(però che senza differenzia alcuna</l>
<l>apparia in amendue l'orma novella),</l>
<l>si messero ad arbitrio di fortuna,</l>
<l>Rinaldo a questa, il Saracino a quella.</l>
<l>Pel bosco Ferraù molto s'avvolse,</l>
<l>e ritrovossi al fine onde si tolse.</l>
</lg>
<lg type="ottava"><head>24</head>
<l>Pur si ritrova ancor su la riviera,</l>
<l>là dove l'elmo gli cascò ne l'onde.</l>
<l>Poi che la donna ritrovar non spera,</l>
<l>per aver l'elmo che 'l fiume gli asconde,</l>
<l>in quella parte onde caduto gli era</l>
<l>discende ne l'estreme umide sponde:</l>
<l>ma quello era sì fitto ne la sabbia,</l>
<l>che molto avrà da far prima che l'abbia.</l>
</lg>
<lg type="ottava"><head>25</head>
<l>Con un gran ramo d'albero rimondo,</l>
<l>di ch'avea fatto una pertica lunga,</l>
<l>tenta il fiume e ricerca sino al fondo,</l>
<l>né loco lascia ove non batta e punga.</l>
<l>Mentre con la maggior stizza del mondo</l>
<l>tanto l'indugio suo quivi prolunga,</l>
<l>vede di mezzo il fiume un cavalliero</l>
<l>insino al petto uscir, d'aspetto fiero.</l>
</lg>
<lg type="ottava"><head>26</head>
<l>Era, fuor che la testa, tutto armato,</l>
<l>et avea un elmo ne la destra mano:</l>
<l>avea il medesimo elmo che cercato</l>
<l>da Ferraù fu lungamente invano.</l>
<l>A Ferraù parlò come adirato,</l>
<l>e disse: - Ah mancator di fé, marano!</l>
<l>perché di lasciar l'elmo anche t'aggrevi,</l>
<l>che render già gran tempo mi dovevi?</l>
</lg>
<lg type="ottava"><head>27</head>
<l>Ricordati, pagan, quando uccidesti</l>
<l>d'Angelica il fratel (che son quell'io),</l>
<l>dietro all'altr'arme tu mi promettesti</l>
<l>gittar fra pochi dì l'elmo nel rio.</l>
<l>Or se Fortuna (quel che non volesti</l>
<l>far tu) pone ad effetto il voler mio,</l>
<l>non ti turbare; e se turbar ti déi,</l>
<l>turbati che di fé mancato sei.</l>
</lg>
<lg type="ottava"><head>28</head>
<l>Ma se desir pur hai d'un elmo fino,</l>
<l>trovane un altro, et abbil con più onore;</l>
<l>un tal ne porta Orlando paladino,</l>
<l>un tal Rinaldo, e forse anco migliore:</l>
<l>l'un fu d'Almonte, e l'altro di Mambrino:</l>
<l>acquista un di quei duo col tuo valore;</l>
<l>e questo, c'hai già di lasciarmi detto,</l>
<l>farai bene a lasciarmi con effetto. -</l>
</lg>
<lg type="ottava"><head>29</head>
<l>All'apparir che fece all'improvviso</l>
<l>de l'acqua l'ombra, ogni pelo arricciossi,</l>
<l>e scolorossi al Saracino il viso;</l>
<l>la voce, ch'era per uscir, fermossi.</l>
<l>Udendo poi da l'Argalia, ch'ucciso</l>
<l>quivi avea già (che l'Argalia nomossi),</l>
<l>la rotta fede così improverarse,</l>
<l>di scorno e d'ira dentro e di fuor arse.</l>
</lg>
<lg type="ottava"><head>30</head>
<l>Né tempo avendo a pensar altra scusa,</l>
<l>e conoscendo ben che 'l ver gli disse,</l>
<l>restò senza risposta a bocca chiusa;</l>
<l>ma la vergogna il cor sì gli traffisse,</l>
<l>che giurò per la vita di Lanfusa</l>
<l>non voler mai ch'altro elmo lo coprisse,</l>
<l>se non quel buono che già in Aspramonte</l>
<l>trasse del capo Orlando al fiero Almonte.</l>
</lg>
<lg type="ottava"><head>31</head>
<l>E servò meglio questo giuramento,</l>
<l>che non avea quell'altro fatto prima.</l>
<l>Quindi si parte tanto malcontento,</l>
<l>che molti giorni poi si rode e lima.</l>
<l>Sol di cercare è il paladino intento</l>
<l>di qua di là, dove trovarlo stima.</l>
<l>Altra ventura al buon Rinaldo accade,</l>
<l>che da costui tenea diverse strade.</l>
</lg>
<lg type="ottava"><head>32</head>
<l>Non molto va Rinaldo, che si vede</l>
<l>saltare inanzi il suo destrier feroce:</l>
<l>- Ferma, Baiardo mio, deh, ferma il piede!</l>
<l>che l'esser senza te troppo mi nuoce. -</l>
<l>Per questo il destrier sordo a lui non riede,</l>
<l>anzi più se ne va sempre veloce.</l>
<l>Segue Rinaldo, e d'ira si distrugge:</l>
<l>ma seguitiamo Angelica che fugge.</l>
</lg>
<lg type="ottava"><head>33</head>
<l>Fugge tra selve spaventose e scure,</l>
<l>per lochi inabitati, ermi e selvaggi.</l>
<l>Il mover de le frondi e di verzure,</l>
<l>che di cerri sentia, d'olmi e di faggi,</l>
<l>fatto le avea con subite paure</l>
<l>trovar di qua di là strani viaggi;</l>
<l>ch'ad ogni ombra veduta o in monte o in valle,</l>
<l>temea Rinaldo aver sempre alle spalle.</l>
</lg>
<lg type="ottava"><head>34</head>
<l>Qual pargoletta o damma o capriuola,</l>
<l>che tra le fronde del natio boschetto</l>
<l>alla madre veduta abbia la gola</l>
<l>stringer dal pardo, o aprirle 'l fianco o 'l petto,</l>
<l>di selva in selva dal crudel s'invola,</l>
<l>e di paura triema e di sospetto:</l>
<l>ad ogni sterpo che passando tocca,</l>
<l>esser si crede all'empia fera in bocca.</l>
</lg>
<lg type="ottava"><head>35</head>
<l>Quel dì e la notte e mezzo l'altro giorno</l>
<l>s'andò aggirando, e non sapeva dove.</l>
<l>Trovossi al fine in un boschetto adorno,</l>
<l>che lievemente la fresca aura muove.</l>
<l>Duo chiari rivi, mormorando intorno,</l>
<l>sempre l'erbe vi fan tenere e nuove;</l>
<l>e rendea ad ascoltar dolce concento,</l>
<l>rotto tra picciol sassi, il correr lento.</l>
</lg>
<lg type="ottava"><head>36</head>
<l>Quivi parendo a lei d'esser sicura</l>
<l>e lontana a Rinaldo mille miglia,</l>
<l>da la via stanca e da l'estiva arsura,</l>
<l>di riposare alquanto si consiglia:</l>
<l>tra' fiori smonta, e lascia alla pastura</l>
<l>andare il palafren senza la briglia;</l>
<l>e quel va errando intorno alle chiare onde,</l>
<l>che di fresca erba avean piene le sponde.</l>
</lg>
<lg type="ottava"><head>37</head>
<l>Ecco non lungi un bel cespuglio vede</l>
<l>di prun fioriti e di vermiglie rose,</l>
<l>che de le liquide onde al specchio siede,</l>
<l>chiuso dal sol fra l'alte quercie ombrose;</l>
<l>così vòto nel mezzo, che concede</l>
<l>fresca stanza fra l'ombre più nascose:</l>
<l>e la foglia coi rami in modo è mista,</l>
<l>che 'l sol non v'entra, non che minor vista.</l>
</lg>
<lg type="ottava"><head>38</head>
<l>Dentro letto vi fan tenere erbette,</l>
<l>ch'invitano a posar chi s'appresenta.</l>
<l>La bella donna in mezzo a quel si mette;</l>
<l>ivi si corca, et ivi s'addormenta.</l>
<l>Ma non per lungo spazio così stette,</l>
<l>che un calpestio le par che venir senta:</l>
<l>cheta si leva, e appresso alla riviera</l>
<l>vede ch'armato un cavallier giunt'era.</l>
</lg>
<lg type="ottava"><head>39</head>
<l>Se gli è amico o nemico non comprende:</l>
<l>tema e speranza il dubbio cuor le scuote;</l>
<l>e di quella aventura il fine attende,</l>
<l>né pur d'un sol sospir l'aria percuote.</l>
<l>Il cavalliero in riva al fiume scende</l>
<l>sopra l'un braccio a riposar le gote;</l>
<l>e in un suo gran pensier tanto penètra,</l>
<l>che par cangiato in insensibil pietra.</l>
</lg>
<lg type="ottava"><head>40</head>
<l>Pensoso più d'un'ora a capo basso</l>
<l>stette, Signore, il cavallier dolente;</l>
<l>poi cominciò con suono afflitto e lasso</l>
<l>a lamentarsi sì soavemente,</l>
<l>ch'avrebbe di pietà spezzato un sasso,</l>
<l>una tigre crudel fatta clemente.</l>
<l>Sospirando piangea, tal ch'un ruscello</l>
<l>parean le guancie, e 'l petto un Mongibello.</l>
</lg>
<lg type="ottava"><head>41</head>
<l>- Pensier (dicea) che 'l cor m'aggiacci et ardi,</l>
<l>e causi il duol che sempre il rode e lima,</l>
<l>che debbo far, poi ch'io son giunto tardi,</l>
<l>e ch'altri a côrre il frutto è andato prima?</l>
<l>a pena avuto io n'ho parole e sguardi,</l>
<l>et altri n'ha tutta la spoglia opima.</l>
<l>Se non ne tocca a me frutto né fiore,</l>
<l>perché affliger per lei mi vuo' più il core?</l>
</lg>
<lg type="ottava"><head>42</head>
<l>La verginella è simile alla rosa,</l>
<l>ch'in bel giardin su la nativa spina</l>
<l>mentre sola e sicura si riposa,</l>
<l>né gregge né pastor se le avicina;</l>
<l>l'aura soave e l'alba rugiadosa,</l>
<l>l'acqua, la terra al suo favor s'inchina:</l>
<l>gioveni vaghi e donne inamorate</l>
<l>amano averne e seni e tempie ornate.</l>
</lg>
<lg type="ottava"><head>43</head>
<l>Ma non sì tosto dal materno stelo</l>
<l>rimossa viene e dal suo ceppo verde,</l>
<l>che quanto avea dagli uomini e dal cielo</l>
<l>favor, grazia e bellezza, tutto perde.</l>
<l>La vergine che 'l fior, di che più zelo</l>
<l>che de' begli occhi e de la vita aver de',</l>
<l>lascia altrui côrre, il pregio ch'avea inanti</l>
<l>perde nel cor di tutti gli altri amanti.</l>
</lg>
<lg type="ottava"><head>44</head>
<l>Sia vile agli altri, e da quel solo amata</l>
<l>a cui di sé fece sì larga copia.</l>
<l>Ah, Fortuna crudel, Fortuna ingrata!</l>
<l>trionfan gli altri, e ne moro io d'inopia.</l>
<l>Dunque esser può che non mi sia più grata?</l>
<l>dunque io posso lasciar mia vita propia?</l>
<l>Ah, più tosto oggi manchino i dì miei,</l>
<l>ch'io viva più, s'amar non debbo lei! -</l>
</lg>
<lg type="ottava"><head>45</head>
<l>Se mi domanda alcun chi costui sia,</l>
<l>che versa sopra il rio lacrime tante,</l>
<l>io dirò ch'egli è il re di Circassia,</l>
<l>quel d'amor travagliato Sacripante;</l>
<l>io dirò ancor, che di sua pena ria</l>
<l>sia prima e sola causa essere amante,</l>
<l>e pur un degli amanti di costei:</l>
<l>e ben riconosciuto fu da lei.</l>
</lg>
<lg type="ottava"><head>46</head>
<l>Appresso ove il sol cade, per suo amore</l>
<l>venuto era dal capo d'Oriente;</l>
<l>che seppe in India con suo gran dolore,</l>
<l>come ella Orlando sequitò in Ponente:</l>
<l>poi seppe in Francia che l'imperatore</l>
<l>sequestrata l'avea da l'altra gente,</l>
<l>per darla all'un de' duo che contra il Moro</l>
<l>più quel giorno aiutasse i Gigli d'oro.</l>
</lg>
<lg type="ottava"><head>47</head>
<l>Stato era in campo, e inteso avea di quella</l>
<l>rotta crudel che dianzi ebbe re Carlo:</l>
<l>cercò vestigio d'Angelica bella,</l>
<l>né potuto avea ancora ritrovarlo.</l>
<l>Questa è dunque la trista e ria novella</l>
<l>che d'amorosa doglia fa penarlo,</l>
<l>affligger, lamentare e dir parole</l>
<l>che di pietà potrian fermare il sole.</l>
</lg>
<lg type="ottava"><head>48</head>
<l>Mentre costui così s'affligge e duole,</l>
<l>e fa degli occhi suoi tepida fonte,</l>
<l>e dice queste e molte altre parole,</l>
<l>che non mi par bisogno esser racconte;</l>
<l>l'aventurosa sua fortuna vuole</l>
<l>ch'alle orecchie d'Angelica sian conte:</l>
<l>e così quel ne viene a un'ora, a un punto,</l>
<l>ch'in mille anni o mai più non è raggiunto.</l>
</lg>
<lg type="ottava"><head>49</head>
<l>Con molta attenzion la bella donna</l>
<l>al pianto, alle parole, al modo attende</l>
<l>di colui ch'in amarla non assonna;</l>
<l>né questo è il primo dì ch'ella l'intende:</l>
<l>ma dura e fredda più d'una colonna,</l>
<l>ad averne pietà non però scende;</l>
<l>come colei c'ha tutto il mondo a sdegno,</l>
<l>e non le par ch'alcun sia di lei degno.</l>
</lg>
<lg type="ottava"><head>50</head>
<l>Pur tra quei boschi il ritrovarsi sola</l>
<l>le fa pensar di tor costui per guida;</l>
<l>che chi ne l'acqua sta fin alla gola,</l>
<l>ben è ostinato se mercé non grida.</l>
<l>Se questa occasione or se l'invola,</l>
<l>non troverà mai più scorta sì fida;</l>
<l>ch'a lunga prova conosciuto inante</l>
<l>s'avea quel re fedel sopra ogni amante.</l>
</lg>
<lg type="ottava"><head>51</head>
<l>Ma non però disegna de l'affanno</l>
<l>che lo distrugge alleggierir chi l'ama,</l>
<l>e ristorar d'ogni passato danno</l>
<l>con quel piacer ch'ogni amator più brama:</l>
<l>ma alcuna finzione, alcuno inganno</l>
<l>di tenerlo in speranza ordisce e trama;</l>
<l>tanto ch'a quel bisogno se ne serva,</l>
<l>poi torni all'uso suo dura e proterva.</l>
</lg>
<lg type="ottava"><head>52</head>
<l>E fuor di quel cespuglio oscuro e cieco</l>
<l>fa di sé bella et improvisa mostra,</l>
<l>come di selva o fuor d'ombroso speco</l>
<l>Diana in scena o Citerea si mostra;</l>
<l>e dice all'apparir: - Pace sia teco;</l>
<l>teco difenda Dio la fama nostra,</l>
<l>e non comporti, contra ogni ragione,</l>
<l>ch'abbi di me sì falsa opinione. -</l>
</lg>
<lg type="ottava"><head>53</head>
<l>Non mai con tanto gaudio o stupor tanto</l>
<l>levò gli occhi al figliuolo alcuna madre,</l>
<l>ch'avea per morto sospirato e pianto,</l>
<l>poi che senza esso udì tornar le squadre;</l>
<l>con quanto gaudio il Saracin, con quanto</l>
<l>stupor l'alta presenza e le leggiadre</l>
<l>maniere e il vero angelico sembiante,</l>
<l>improviso apparir si vide inante.</l>
</lg>
<lg type="ottava"><head>54</head>
<l>Pieno di dolce e d'amoroso affetto,</l>
<l>alla sua donna, alla sua diva corse,</l>
<l>che con le braccia al collo il tenne stretto,</l>
<l>quel ch'al Catai non avria fatto forse.</l>
<l>Al patrio regno, al suo natio ricetto,</l>
<l>seco avendo costui, l'animo torse:</l>
<l>subito in lei s'avviva la speranza</l>
<l>di tosto riveder sua ricca stanza.</l>
</lg>
<lg type="ottava"><head>55</head>
<l>Ella gli rende conto pienamente</l>
<l>dal giorno che mandato fu da lei</l>
<l>a domandar soccorso in Oriente</l>
<l>al re de' Sericani e Nabatei;</l>
<l>e come Orlando la guardò sovente</l>
<l>da morte, da disnor, da casi rei;</l>
<l>e che 'l fior virginal così avea salvo,</l>
<l>come se lo portò del materno alvo.</l>
</lg>
<lg type="ottava"><head>56</head>
<l>Forse era ver, ma non però credibile</l>
<l>a chi del senso suo fosse signore;</l>
<l>ma parve facilmente a lui possibile,</l>
<l>ch'era perduto in via più grave errore.</l>
<l>Quel che l'uom vede, Amor gli fa invisibile,</l>
<l>e l'invisibil fa vedere Amore.</l>
<l>Questo creduto fu; che 'l miser suole</l>
<l>dar facile credenza a quel che vuole.</l>
</lg>
<lg type="ottava"><head>57</head>
<l>- Se mal si seppe il cavallier d'Anglante</l>
<l>pigliar per sua sciochezza il tempo buono,</l>
<l>il danno se ne avrà; che da qui inante</l>
<l>nol chiamerà Fortuna a sì gran dono</l>
<l>(tra sé tacito parla Sacripante):</l>
<l>ma io per imitarlo già non sono,</l>
<l>che lasci tanto ben che m'è concesso,</l>
<l>e ch'a doler poi m'abbia di me stesso.</l>
</lg>
<lg type="ottava"><head>58</head>
<l>Corrò la fresca e matutina rosa,</l>
<l>che, tardando, stagion perder potria.</l>
<l>So ben ch'a donna non si può far cosa</l>
<l>che più soave e più piacevol sia,</l>
<l>ancor che se ne mostri disdegnosa,</l>
<l>e talor mesta e flebil se ne stia:</l>
<l>non starò per repulsa o finto sdegno,</l>
<l>ch'io non adombri e incarni il mio disegno. -</l>
</lg>
<lg type="ottava"><head>59</head>
<l>Così dice egli; e mentre s'apparecchia</l>
<l>al dolce assalto, un gran rumor che suona</l>
<l>dal vicin bosco gl'intruona l'orecchia,</l>
<l>sì che mal grado l'impresa abbandona:</l>
<l>e si pon l'elmo (ch'avea usanza vecchia</l>
<l>di portar sempre armata la persona),</l>
<l>viene al destriero e gli ripon la briglia,</l>
<l>rimonta in sella e la sua lancia piglia.</l>
</lg>
<lg type="ottava"><head>60</head>
<l>Ecco pel bosco un cavallier venire,</l>
<l>il cui sembiante è d'uom gagliardo e fiero:</l>
<l>candido come nieve è il suo vestire,</l>
<l>un bianco pennoncello ha per cimiero.</l>
<l>Re Sacripante, che non può patire</l>
<l>che quel con l'importuno suo sentiero</l>
<l>gli abbia interrotto il gran piacer ch'avea,</l>
<l>con vista il guarda disdegnosa e rea.</l>
</lg>
<lg type="ottava"><head>61</head>
<l>Come è più presso, lo sfida a battaglia;</l>
<l>che crede ben fargli votar l'arcione.</l>
<l>Quel che di lui non stimo già che vaglia</l>
<l>un grano meno, e ne fa paragone,</l>
<l>l'orgogliose minaccie a mezzo taglia,</l>
<l>sprona a un tempo, e la lancia in resta pone.</l>
<l>Sacripante ritorna con tempesta,</l>
<l>e corronsi a ferir testa per testa.</l>
</lg>
<lg type="ottava"><head>62</head>
<l>Non si vanno i leoni o i tori in salto</l>
<l>a dar di petto, ad accozzar sì crudi,</l>
<l>sì come i duo guerrieri al fiero assalto,</l>
<l>che parimente si passâr gli scudi.</l>
<l>Fe' lo scontro tremar dal basso all'alto</l>
<l>l'erbose valli insino ai poggi ignudi;</l>
<l>e ben giovò che fur buoni e perfetti</l>
<l>gli osberghi sì, che lor salvaro i petti.</l>
</lg>
<lg type="ottava"><head>63</head>
<l>Già non fêro i cavalli un correr torto,</l>
<l>anzi cozzaro a guisa di montoni:</l>
<l>quel del guerrier pagan morì di corto,</l>
<l>ch'era vivendo in numero de' buoni;</l>
<l>quell'altro cadde ancor, ma fu risorto</l>
<l>tosto ch'al fianco si sentì gli sproni.</l>
<l>Quel del re saracin restò disteso</l>
<l>adosso al suo signor con tutto il peso.</l>
</lg>
<lg type="ottava"><head>64</head>
<l>L'incognito campion che restò ritto,</l>
<l>e vide l'altro col cavallo in terra,</l>
<l>stimando avere assai di quel conflitto,</l>
<l>non si curò di rinovar la guerra;</l>
<l>ma dove per la selva è il camin dritto,</l>
<l>correndo a tutta briglia si disserra;</l>
<l>e prima che di briga esca il pagano,</l>
<l>un miglio o poco meno è già lontano.</l>
</lg>
<lg type="ottava"><head>65</head>
<l>Qual istordito e stupido aratore,</l>
<l>poi ch'è passato il fulmine, si leva</l>
<l>di là dove l'altissimo fragore</l>
<l>appresso ai morti buoi steso l'aveva;</l>
<l>che mira senza fronde e senza onore</l>
<l>il pin che di lontan veder soleva:</l>
<l>tal si levò il pagano a piè rimaso,</l>
<l>Angelica presente al duro caso.</l>
</lg>
<lg type="ottava"><head>66</head>
<l>Sospira e geme, non perché l'annoi</l>
<l>che piede o braccia s'abbi rotto o mosso,</l>
<l>ma per vergogna sola, onde a' dì suoi</l>
<l>né pria né dopo il viso ebbe sì rosso:</l>
<l>e più, ch'oltre al cader, sua donna poi</l>
<l>fu che gli tolse il gran peso d'adosso.</l>
<l>Muto restava, mi cred'io, se quella</l>
<l>non gli rendea la voce e la favella.</l>
</lg>
<lg type="ottava"><head>67</head>
<l>- Deh! (diss'ella) signor, non vi rincresca!</l>
<l>che del cader non è la colpa vostra,</l>
<l>ma del cavallo, a cui riposo et esca</l>
<l>meglio si convenia che nuova giostra.</l>
<l>Né perciò quel guerrier sua gloria accresca;</l>
<l>che d'esser stato il perditor dimostra:</l>
<l>così, per quel ch'io me ne sappia, stimo,</l>
<l>quando a lasciare il campo è stato primo. -</l>
</lg>
<lg type="ottava"><head>68</head>
<l>Mentre costei conforta il Saracino,</l>
<l>ecco col corno e con la tasca al fianco,</l>
<l>galoppando venir sopra un ronzino</l>
<l>un messaggier che parea afflitto e stanco;</l>
<l>che come a Sacripante fu vicino,</l>
<l>gli domandò se con un scudo bianco</l>
<l>e con un bianco pennoncello in testa</l>
<l>vide un guerrier passar per la foresta.</l>
</lg>
<lg type="ottava"><head>69</head>
<l>Rispose Sacripante: - Come vedi,</l>
<l>m'ha qui abbattuto, e se ne parte or ora;</l>
<l>e perch'io sappia chi m'ha messo a piedi,</l>
<l>fa che per nome io lo conosca ancora. -</l>
<l>Et egli a lui: - Di quel che tu mi chiedi</l>
<l>io ti satisfarò senza dimora:</l>
<l>tu déi saper che ti levò di sella</l>
<l>l'alto valor d'una gentil donzella.</l>
</lg>
<lg type="ottava"><head>70</head>
<l>Ella è gagliarda, et è più bella molto;</l>
<l>né il suo famoso nome anco t'ascondo:</l>
<l>fu Bradamante quella che t'ha tolto</l>
<l>quanto onor mai tu guadagnasti al mondo. -</l>
<l>Poi ch'ebbe così detto, a freno sciolto</l>
<l>il Saracin lasciò poco giocondo,</l>
<l>che non sa che si dica o che si faccia,</l>
<l>tutto avvampato di vergogna in faccia.</l>
</lg>
<lg type="ottava"><head>71</head>
<l>Poi che gran pezzo al caso intervenuto</l>
<l>ebbe pensato invano, e finalmente</l>
<l>si trovò da una femina abbattuto,</l>
<l>che pensandovi più, più dolor sente;</l>
<l>montò l'altro destrier, tacito e muto:</l>
<l>e senza far parola, chetamente</l>
<l>tolse Angelica in groppa, e differilla</l>
<l>a più lieto uso, a stanza più tranquilla.</l>
</lg>
<lg type="ottava"><head>72</head>
<l>Non furo iti duo miglia, che sonare</l>
<l>odon la selva che li cinge intorno,</l>
<l>con tal rumore e strepito, che pare</l>
<l>che triemi la foresta d'ogn'intorno;</l>
<l>e poco dopo un gran destrier n'appare,</l>
<l>d'oro guernito, e riccamente adorno,</l>
<l>che salta macchie e rivi, et a fracasso</l>
<l>arbori mena e ciò che vieta il passo.</l>
</lg>
<lg type="ottava"><head>73</head>
<l>- Se l'intricati rami e l'aer fosco</l>
<l>(disse la donna) agli occhi non contende,</l>
<l>Baiardo è quel destrier ch'in mezzo il bosco</l>
<l>con tal rumor la chiusa via si fende.</l>
<l>Questo è certo Baiardo, io 'l riconosco:</l>
<l>deh, come ben nostro bisogno intende!</l>
<l>ch'un sol ronzin per dui saria mal atto,</l>
<l>e ne viene egli a satisfarci ratto. -</l>
</lg>
<lg type="ottava"><head>74</head>
<l>Smonta il Circasso et al destrier s'accosta,</l>
<l>e si pensava dar di mano al freno.</l>
<l>Colle groppe il destrier gli fa risposta,</l>
<l>che fu presto a girar come un baleno;</l>
<l>ma non arriva dove i calci apposta:</l>
<l>misero il cavallier se giungea a pieno!</l>
<l>che nei calci tal possa avea il cavallo,</l>
<l>ch'avria spezzato un monte di metallo.</l>
</lg>
<lg type="ottava"><head>75</head>
<l>Indi va mansueto alla donzella,</l>
<l>con umile sembiante e gesto umano,</l>
<l>come intorno al padrone il can saltella,</l>
<l>che sia duo giorni o tre stato lontano.</l>
<l>Baiardo ancora avea memoria d'ella,</l>
<l>ch'in Albracca il servia già di sua mano</l>
<l>nel tempo che da lei tanto era amato</l>
<l>Rinaldo, allor crudele, allor ingrato.</l>
</lg>
<lg type="ottava"><head>76</head>
<l>Con la sinistra man prende la briglia,</l>
<l>con l'altra tocca e palpa il collo e 'l petto:</l>
<l>quel destrier, ch'avea ingegno a maraviglia,</l>
<l>a lei, come un agnel, si fa suggetto.</l>
<l>Intanto Sacripante il tempo piglia:</l>
<l>monta Baiardo, e l'urta e lo tien stretto.</l>
<l>Del ronzin disgravato la donzella</l>
<l>lascia la groppa, e si ripone in sella.</l>
</lg>
<lg type="ottava"><head>77</head>
<l>Poi rivolgendo a caso gli occhi, mira</l>
<l>venir sonando d'arme un gran pedone.</l>
<l>Tutta s'avvampa di dispetto e d'ira;</l>
<l>che conosce il figliuol del duca Amone.</l>
<l>Più che sua vita l'ama egli e desira;</l>
<l>l'odia e fugge ella più che gru falcone.</l>
<l>Già fu ch'esso odiò lei più che la morte;</l>
<l>ella amò lui: or han cangiato sorte.</l>
</lg>
<lg type="ottava"><head>78</head>
<l>E questo hanno causato due fontane</l>
<l>che di diverso effetto hanno liquore,</l>
<l>ambe in Ardenna, e non sono lontane:</l>
<l>d'amoroso disio l'una empie il core;</l>
<l>chi bee de l'altra, senza amor rimane,</l>
<l>e volge tutto in ghiaccio il primo ardore.</l>
<l>Rinaldo gustò d'una, e amor lo strugge;</l>
<l>Angelica de l'altra, e l'odia e fugge.</l>
</lg>
<lg type="ottava"><head>79</head>
<l>Quel liquor di secreto venen misto,</l>
<l>che muta in odio l'amorosa cura,</l>
<l>fa che la donna che Rinaldo ha visto,</l>
<l>nei sereni occhi subito s'oscura;</l>
<l>e con voce tremante e viso tristo</l>
<l>supplica Sacripante e lo scongiura</l>
<l>che quel guerrier più appresso non attenda,</l>
<l>ma ch'insieme con lei la fuga prenda.</l>
</lg>
<lg type="ottava"><head>80</head>
<l>- Son dunque (disse il Saracino), sono</l>
<l>dunque in sì poco credito con vui,</l>
<l>che mi stimiate inutile, e non buono</l>
<l>da potervi difender da costui?</l>
<l>Le battaglie d'Albracca già vi sono</l>
<l>di mente uscite, e la notte ch'io fui</l>
<l>per la salute vostra, solo e nudo,</l>
<l>contra Agricane e tutto il campo, scudo? -</l>
</lg>
<lg type="ottava"><head>81</head>
<l>Non risponde ella, e non sa che si faccia,</l>
<l>perché Rinaldo ormai l'è troppo appresso,</l>
<l>che da lontano al Saracin minaccia,</l>
<l>come vide il cavallo e conobbe esso,</l>
<l>e riconobbe l'angelica faccia</l>
<l>che l'amoroso incendio in cor gli ha messo.</l>
<l>Quel che seguì tra questi duo superbi</l>
<l>vo' che per l'altro canto si riserbi.</l>
</lg>
</div1>
<div1 type="canto">
<head>Canto 2</head>
<lg type="ottava"><head>1</head>
<l>Ingiustissimo Amor, perché sì raro</l>
<l>corrispondenti fai nostri desiri?</l>
<l>onde, perfido, avvien che t'è sì caro</l>
<l>il discorde voler ch'in duo cor miri?</l>
<l>Gir non mi lasci al facil guado e chiaro,</l>
<l>e nel più cieco e maggior fondo tiri:</l>
<l>da chi disia il mio amor tu mi richiami,</l>
<l>e chi m'ha in odio vuoi ch'adori et ami.</l>
</lg>
<lg type="ottava"><head>2</head>
<l>Fai ch'a Rinaldo Angelica par bella,</l>
<l>quando esso a lei brutto e spiacevol pare:</l>
<l>quando le parea bello e l'amava ella,</l>
<l>egli odiò lei quanto si può più odiare.</l>
<l>Ora s'affligge indarno e si flagella;</l>
<l>così renduto ben gli è pare a pare:</l>
<l>ella l'ha in odio, e l'odio è di tal sorte,</l>
<l>che più tosto che lui vorria la morte.</l>
</lg>
<lg type="ottava"><head>3</head>
<l>Rinaldo al Saracin con molto orgoglio</l>
<l>gridò: - Scendi, ladron, del mio cavallo!</l>
<l>Che mi sia tolto il mio, patir non soglio,</l>
<l>ma ben fo, a chi lo vuol, caro costallo:</l>
<l>e levar questa donna anco ti voglio;</l>
<l>che sarebbe a lasciartela gran fallo.</l>
<l>Sì perfetto destrier, donna sì degna</l>
<l>a un ladron non mi par che si convegna. -</l>
</lg>
<lg type="ottava"><head>4</head>
<l>- Tu te ne menti che ladrone io sia</l>
<l>(rispose il Saracin non meno altiero):</l>
<l>chi dicesse a te ladro, lo diria</l>
<l>(quanto io n'odo per fama) più con vero.</l>
<l>La pruova or si vedrà, chi di noi sia</l>
<l>più degno de la donna e del destriero;</l>
<l>ben che, quanto a lei, teco io mi convegna</l>
<l>che non è cosa al mondo altra sì degna. -</l>
</lg>
<lg type="ottava"><head>5</head>
<l>Come soglion talor duo can mordenti,</l>
<l>o per invidia o per altro odio mossi,</l>
<l>avicinarsi digrignando i denti,</l>
<l>con occhi bieci e più che bracia rossi;</l>
<l>indi a' morsi venir, di rabbia ardenti,</l>
<l>con aspri ringhi e ribuffati dossi:</l>
<l>così alle spade e dai gridi e da l'onte</l>
<l>venne il Circasso e quel di Chiaramonte.</l>
</lg>
<lg type="ottava"><head>6</head>
<l>A piedi è l'un, l'altro a cavallo: or quale</l>
<l>credete ch'abbia il Saracin vantaggio?</l>
<l>Né ve n'ha però alcun; che così vale</l>
<l>forse ancor men ch'uno inesperto paggio;</l>
<l>che 'l destrier per instinto naturale</l>
<l>non volea fare al suo signore oltraggio:</l>
<l>né con man né con spron potea il Circasso</l>
<l>farlo a voluntà sua muover mai passo.</l>
</lg>
<lg type="ottava"><head>7</head>
<l>Quando crede cacciarlo, egli s'arresta;</l>
<l>e se tener lo vuole, o corre o trotta:</l>
<l>poi sotto il petto si caccia la testa,</l>
<l>giuoca di schiene, e mena calci in frotta.</l>
<l>Vedendo il Saracin ch'a domar questa</l>
<l>bestia superba era mal tempo allotta,</l>
<l>ferma le man sul primo arcione e s'alza,</l>
<l>e dal sinistro fianco in piede sbalza.</l>
</lg>
<lg type="ottava"><head>8</head>
<l>Sciolto che fu il pagan con leggier salto</l>
<l>da l'ostinata furia di Baiardo,</l>
<l>si vide cominciar ben degno assalto</l>
<l>d'un par di cavallier tanto gagliardo.</l>
<l>Suona l'un brando e l'altro, or basso or alto:</l>
<l>il martel di Vulcano era più tardo</l>
<l>ne la spelunca affumicata, dove</l>
<l>battea all'incude i folgori di Giove.</l>
</lg>
<lg type="ottava"><head>9</head>
<l>Fanno or con lunghi, ora con finti e scarsi</l>
<l>colpi veder che mastri son del giuoco:</l>
<l>or li vedi ire altieri, or rannicchiarsi,</l>
<l>ora coprirsi, ora mostrarsi un poco,</l>
<l>ora crescere inanzi, ora ritrarsi,</l>
<l>ribatter colpi e spesso lor dar loco,</l>
<l>girarsi intorno; e donde l'uno cede,</l>
<l>l'altro aver posto immantinente il piede.</l>
</lg>
<lg type="ottava"><head>10</head>
<l>Ecco Rinaldo con la spada adosso</l>
<l>a Sacripante tutto s'abbandona;</l>
<l>e quel porge lo scudo, ch'era d'osso,</l>
<l>con la piastra d'acciar temprata e buona.</l>
<l>Taglial Fusberta, ancor che molto grosso:</l>
<l>ne geme la foresta e ne risuona.</l>
<l>L'osso e l'acciar ne va che par di ghiaccio,</l>
<l>e lascia al Saracin stordito il braccio.</l>
</lg>
<lg type="ottava"><head>11</head>
<l>Quando vide la timida donzella</l>
<l>dal fiero colpo uscir tanta ruina,</l>
<l>per gran timor cangiò la faccia bella,</l>
<l>qual il reo ch'al supplicio s'avvicina;</l>
<l>né le par che vi sia da tardar, s'ella</l>
<l>non vuol di quel Rinaldo esser rapina,</l>
<l>di quel Rinaldo ch'ella tanto odiava,</l>
<l>quanto esso lei miseramente amava.</l>
</lg>
<lg type="ottava"><head>12</head>
<l>Volta il cavallo, e ne la selva folta</l>
<l>lo caccia per un aspro e stretto calle:</l>
<l>e spesso il viso smorto a dietro volta;</l>
<l>che le par che Rinaldo abbia alle spalle.</l>
<l>Fuggendo non avea fatto via molta,</l>
<l>che scontrò un eremita in una valle,</l>
<l>ch'avea lunga la barba a mezzo il petto,</l>
<l>devoto e venerabile d'aspetto.</l>
</lg>
<lg type="ottava"><head>13</head>
<l>Dagli anni e dal digiuno attenuato,</l>
<l>sopra un lento asinel se ne veniva;</l>
<l>e parea, più ch'alcun fosse mai stato,</l>
<l>di conscienza scrupolosa e schiva.</l>
<l>Come egli vide il viso delicato</l>
<l>de la donzella che sopra gli arriva,</l>
<l>debil quantunque e mal gagliarda fosse,</l>
<l>tutta per carità se gli commosse.</l>
</lg>
<lg type="ottava"><head>14</head>
<l>La donna al fraticel chiede la via</l>
<l>che la conduca ad un porto di mare,</l>
<l>perché levar di Francia si vorria</l>
<l>per non udir Rinaldo nominare.</l>
<l>Il frate, che sapea negromanzia,</l>
<l>non cessa la donzella confortare</l>
<l>che presto la trarrà d'ogni periglio;</l>
<l>et ad una sua tasca diè di piglio.</l>
</lg>
<lg type="ottava"><head>15</head>
<l>Trassene un libro, e mostrò grande effetto;</l>
<l>che legger non finì la prima faccia,</l>
<l>ch'uscir fa un spirto in forma di valletto,</l>
<l>e gli commanda quanto vuol ch'el faccia.</l>
<l>Quel se ne va, da la scrittura astretto,</l>
<l>dove i dui cavallieri a faccia a faccia</l>
<l>eran nel bosco, e non stavano al rezzo;</l>
<l>fra' quali entrò con grande audacia in mezzo.</l>
</lg>
<lg type="ottava"><head>16</head>
<l>- Per cortesia (disse), un di voi mi mostre,</l>
<l>quando anco uccida l'altro, che gli vaglia:</l>
<l>che merto avrete alle fatiche vostre,</l>
<l>finita che tra voi sia la battaglia,</l>
<l>se 'l conte Orlando, senza liti o giostre,</l>
<l>e senza pur aver rotta una maglia,</l>
<l>verso Parigi mena la donzella</l>
<l>che v'ha condotti a questa pugna fella?</l>
</lg>
<lg type="ottava"><head>17</head>
<l>Vicino un miglio ho ritrovato Orlando</l>
<l>che ne va con Angelica a Parigi,</l>
<l>di voi ridendo insieme, e motteggiando</l>
<l>che senza frutto alcun siate in litigi.</l>
<l>Il meglio forse vi sarebbe, or quando</l>
<l>non son più lungi, a seguir lor vestigi;</l>
<l>che s'in Parigi Orlando la può avere,</l>
<l>non ve la lascia mai più rivedere. -</l>
</lg>
<lg type="ottava"><head>18</head>
<l>Veduto avreste i cavallier turbarsi</l>
<l>a quel annunzio, e mesti e sbigottiti,</l>
<l>senza occhi e senza mente nominarsi,</l>
<l>che gli avesse il rival così scherniti;</l>
<l>ma il buon Rinaldo al suo cavallo trarsi</l>
<l>con sospir che parean del fuoco usciti,</l>
<l>e giurar per isdegno e per furore,</l>
<l>se giungea Orlando, di cavargli il core.</l>
</lg>

<lg type="ottava"><head>19</head>
<l>E dove aspetta il suo Baiardo, passa,</l>
<l>e sopra vi si lancia, e via galoppa,</l>
<l>né al cavallier, ch'a piè nel bosco lassa,</l>
<l>pur dice a Dio, non che lo 'nviti in groppa.</l>
<l>L'animoso cavallo urta e fracassa,</l>
<l>punto dal suo signor, ciò ch'egli 'ntoppa:</l>
<l>non ponno fosse o fiumi o sassi o spine</l>
<l>far che dal corso il corridor decline.</l>
</lg>
<lg type="ottava"><head>20</head>
<l>Signor, non voglio che vi paia strano</l>
<l>se Rinaldo or sì tosto il destrier piglia,</l>
<l>che già più giorni ha seguitato invano,</l>
<l>né gli ha possuto mai toccar la briglia.</l>
<l>Fece il destrier, ch'avea intelletto umano,</l>
<l>non per vizio seguirsi tante miglia,</l>
<l>ma per guidar dove la donna giva,</l>
<l>il suo signor, da chi bramar l'udiva.</l>
</lg>
<lg type="ottava"><head>21</head>
<l>Quando ella si fuggì dal padiglione,</l>
<l>la vide et appostolla il buon destriero,</l>
<l>che si trovava aver vòto l'arcione,</l>
<l>però che n'era sceso il cavalliero</l>
<l>per combatter di par con un barone,</l>
<l>che men di lui non era in arme fiero;</l>
<l>poi ne seguitò l'orme di lontano,</l>
<l>bramoso porla al suo signore in mano.</l>
</lg>
<lg type="ottava"><head>22</head>
<l>Bramoso di ritrarlo ove fosse ella,</l>
<l>per la gran selva inanzi se gli messe;</l>
<l>né lo volea lasciar montare in sella,</l>
<l>perché ad altro camin non lo volgesse.</l>
<l>Per lui trovò Rinaldo la donzella</l>
<l>una e due volte, e mai non gli successe;</l>
<l>che fu da Ferraù prima impedito,</l>
<l>poi dal Circasso, come avete udito.</l>
</lg>
<lg type="ottava"><head>23</head>
<l>Ora al demonio che mostrò a Rinaldo</l>
<l>de la donzella li falsi vestigi,</l>
<l>credette Baiardo anco, e stette saldo</l>
<l>e mansueto ai soliti servigi.</l>
<l>Rinaldo il caccia, d'ira e d'amor caldo,</l>
<l>a tutta briglia, e sempre invêr Parigi;</l>
<l>e vola tanto col disio, che lento,</l>
<l>non ch'un destrier, ma gli parrebbe il vento.</l>
</lg>
<lg type="ottava"><head>24</head>
<l>La notte a pena di seguir rimane,</l>
<l>per affrontarsi col signor d'Anglante:</l>
<l>tanto ha creduto alle parole vane</l>
<l>del messaggier del cauto negromante.</l>
<l>Non cessa cavalcar sera e dimane,</l>
<l>che si vede apparir la terra avante,</l>
<l>dove re Carlo, rotto e mal condutto,</l>
<l>con le reliquie sue s'era ridutto:</l>
</lg>
<lg type="ottava"><head>25</head>
<l>e perché dal re d'Africa battaglia</l>
<l>et assedio v'aspetta, usa gran cura</l>
<l>a raccor buona gente e vettovaglia,</l>
<l>far cavamenti e riparar le mura.</l>
<l>Ciò ch'a difesa spera che gli vaglia,</l>
<l>senza gran diferir, tutto procura:</l>
<l>pensa mandare in Inghilterra, e trarne</l>
<l>gente onde possa un novo campo farne;</l>
</lg>
<lg type="ottava"><head>26</head>
<l>che vuole uscir di nuovo alla campagna,</l>
<l>e ritentar la sorte de la guerra.</l>
<l>Spaccia Rinaldo subito in Bretagna,</l>
<l>Bretagna che fu poi detta Inghilterra.</l>
<l>Ben de l'andata il paladin si lagna:</l>
<l>non ch'abbia così in odio quella terra;</l>
<l>ma perché Carlo il manda allora allora,</l>
<l>né pur lo lascia un giorno far dimora.</l>
</lg>
<lg type="ottava"><head>27</head>
<l>Rinaldo mai di ciò non fece meno</l>
<l>volentier cosa; poi che fu distolto</l>
<l>di gir cercando il bel viso sereno</l>
<l>che gli avea il cor di mezzo il petto tolto:</l>
<l>ma, per ubidir Carlo, nondimeno</l>
<l>a quella via si fu subito volto,</l>
<l>et a Calesse in poche ore trovossi;</l>
<l>e giunto, il dì medesimo imbarcossi.</l>
</lg>
<lg type="ottava"><head>28</head>
<l>Contra la voluntà d'ogni nocchiero,</l>
<l>pel gran desir che di tornare avea,</l>
<l>entrò nel mar ch'era turbato e fiero,</l>
<l>e gran procella minacciar parea.</l>
<l>Il Vento si sdegnò, che da l'altiero</l>
<l>sprezzar si vide; e con tempesta rea</l>
<l>sollevò il mar intorno, e con tal rabbia,</l>
<l>che gli mandò a bagnar sino alla gabbia.</l>
</lg>
<lg type="ottava"><head>29</head>
<l>Calano tosto i marinari accorti</l>
<l>le maggior vele, e pensano dar volta,</l>
<l>e ritornar ne li medesmi porti</l>
<l>donde in mal punto avean la nave sciolta.</l>
<l>- Non convien (dice il Vento) ch'io comporti</l>
<l>tanta licenzia che v'avete tolta; -</l>
<l>e soffia e grida e naufragio minaccia,</l>
<l>s'altrove van, che dove egli li caccia.</l>
</lg>
<lg type="ottava"><head>30</head>
<l>Or a poppa, or all'orza hann'il crudele,</l>
<l>che mai non cessa, e vien più ognor crescendo:</l>
<l>essi di qua di là con umil vele</l>
<l>vansi aggirando, e l'alto mar scorrendo.</l>
<l>Ma perché varie fila a varie tele</l>
<l>uopo mi son, che tutte ordire intendo,</l>
<l>lascio Rinaldo e l'agitata prua,</l>
<l>e torno a dir di Bradamante sua.</l>
</lg>
<lg type="ottava"><head>31</head>
<l>Io parlo di quella inclita donzella,</l>
<l>per cui re Sacripante in terra giacque,</l>
<l>che di questo signor degna sorella,</l>
<l>del duca Amone e di Beatrice nacque.</l>
<l>La gran possanza e il molto ardir di quella</l>
<l>non meno a Carlo e tutta Francia piacque</l>
<l>(che più d'un paragon ne vide saldo),</l>
<l>che 'l lodato valor del buon Rinaldo.</l>
</lg>
<lg type="ottava"><head>32</head>
<l>La donna amata fu da un cavalliero</l>
<l>che d'Africa passò col re Agramante,</l>
<l>che partorì del seme di Ruggiero</l>
<l>la disperata figlia d'Agolante:</l>
<l>e costei, che né d'orso né di fiero</l>
<l>leone uscì, non sdegnò tal amante;</l>
<l>ben che concesso, fuor che vedersi una</l>
<l>volta e parlarsi, non ha lor Fortuna.</l>
</lg>
<lg type="ottava"><head>33</head>
<l>Quindi cercando Bradamante gìa</l>
<l>l'amante suo, ch'avea nome dal padre,</l>
<l>così sicura senza compagnia,</l>
<l>come avesse in sua guardia mille squadre:</l>
<l>e fatto ch'ebbe il re di Circassia</l>
<l>battere il volto de l'antiqua madre,</l>
<l>traversò un bosco, e dopo il bosco un monte,</l>
<l>tanto che giunse ad una bella fonte.</l>
</lg>
<lg type="ottava"><head>34</head>
<l>La fonte discorrea per mezzo un prato,</l>
<l>d'arbori antiqui e di bell'ombre adorno,</l>
<l>ch'i viandanti col mormorio grato</l>
<l>a ber invita e a far seco soggiorno:</l>
<l>un culto monticel dal manco lato</l>
<l>le difende il calor del mezzo giorno.</l>
<l>Quivi, come i begli occhi prima torse,</l>
<l>d'un cavallier la giovane s'accorse;</l>
</lg>
<lg type="ottava"><head>35</head>
<l>d'un cavallier, ch'all'ombra d'un boschetto,</l>
<l>nel margin verde e bianco e rosso e giallo</l>
<l>sedea pensoso, tacito e soletto</l>
<l>sopra quel chiaro e liquido cristallo.</l>
<l>Lo scudo non lontan pende e l'elmetto</l>
<l>dal faggio, ove legato era il cavallo;</l>
<l>et avea gli occhi molli e 'l viso basso,</l>
<l>e si mostrava addolorato e lasso.</l>
</lg>
<lg type="ottava"><head>36</head>
<l>Questo disir, ch'a tutti sta nel core,</l>
<l>de' fatti altrui sempre cercar novella,</l>
<l>fece a quel cavallier del suo dolore</l>
<l>la cagion domandar da la donzella.</l>
<l>Egli l'aperse e tutta mostrò fuore,</l>
<l>dal cortese parlar mosso di quella,</l>
<l>e dal sembiante altier, ch'al primo sguardo</l>
<l>gli sembrò di guerrier molto gagliardo.</l>
</lg>
<lg type="ottava"><head>37</head>
<l>E cominciò: - Signor, io conducea</l>
<l>pedoni e cavallieri, e venìa in campo</l>
<l>là dove Carlo Marsilio attendea,</l>
<l>perch'al scender del monte avesse inciampo;</l>
<l>e una giovane bella meco avea,</l>
<l>del cui fervido amor nel petto avampo:</l>
<l>e ritrovai presso a Rodonna armato</l>
<l>un che frenava un gran destriero alato.</l>
</lg>
<lg type="ottava"><head>38</head>
<l>Tosto che 'l ladro, o sia mortale, o sia</l>
<l>una de l'infernali anime orrende,</l>
<l>vede la bella e cara donna mia;</l>
<l>come falcon che per ferir discende,</l>
<l>cala e poggia in uno atimo, e tra via</l>
<l>getta le mani, e lei smarrita prende.</l>
<l>Ancor non m'era accorto de l'assalto,</l>
<l>che de la donna io senti' il grido in alto.</l>
</lg>
<lg type="ottava"><head>39</head>
<l>Così il rapace nibio furar suole</l>
<l>il misero pulcin presso alla chioccia,</l>
<l>che di sua inavvertenza poi si duole,</l>
<l>e invan gli grida, e invan dietro gli croccia.</l>
<l>Io non posso seguir un uom che vole,</l>
<l>chiuso tra' monti, a piè d'un'erta roccia:</l>
<l>stanco ho il destrier, che muta a pena i passi</l>
<l>ne l'aspre vie de' faticosi sassi.</l>
</lg>
<lg type="ottava"><head>40</head>
<l>Ma, come quel che men curato avrei</l>
<l>vedermi trar di mezzo il petto il core,</l>
<l>lasciai lor via seguir quegli altri miei,</l>
<l>senza mia guida e senza alcun rettore:</l>
<l>per li scoscesi poggi e manco rei</l>
<l>presi la via che mi mostrava Amore,</l>
<l>e dove mi parea che quel rapace</l>
<l>portassi il mio conforto e la mia pace.</l>
</lg>
<lg type="ottava"><head>41</head>
<l>Sei giorni me n'andai matina e sera</l>
<l>per balze e per pendici orride e strane,</l>
<l>dove non via, dove sentier non era,</l>
<l>dove né segno di vestigie umane;</l>
<l>poi giunse in una valle inculta e fiera,</l>
<l>di ripe cinta e spaventose tane,</l>
<l>che nel mezzo s'un sasso avea un castello</l>
<l>forte e ben posto, a maraviglia bello.</l>
</lg>
<lg type="ottava"><head>42</head>
<l>Da lungi par che come fiamma lustri,</l>
<l>né sia di terra cotta, né di marmi.</l>
<l>Come più m'avicino ai muri illustri,</l>
<l>l'opra più bella e più mirabil parmi.</l>
<l>E seppi poi, come i demoni industri,</l>
<l>da suffumigi tratti e sacri carmi,</l>
<l>tutto d'acciaio avean cinto il bel loco,</l>
<l>temprato all'onda et allo stigio foco.</l>
</lg>
<lg type="ottava"><head>43</head>
<l>Di sì forbito acciar luce ogni torre,</l>
<l>che non vi può né ruggine né macchia.</l>
<l>Tutto il paese giorno e notte scorre,</l>
<l>e poi là dentro il rio ladron s'immacchia.</l>
<l>Cosa non ha ripar che voglia tôrre:</l>
<l>sol dietro invan se li bestemia e gracchia.</l>
<l>Quivi la donna, anzi il mio cor mi tiene,</l>
<l>che di mai ricovrar lascio ogni spene.</l>
</lg>
<lg type="ottava"><head>44</head>
<l>Ah lasso! che poss'io più che mirare</l>
<l>la ròcca lungi, ove il mio ben m'è chiuso?</l>
<l>come la volpe, che 'l figlio gridare</l>
<l>nel nido oda de l'aquila di giuso,</l>
<l>s'aggira intorno, e non sa che si fare,</l>
<l>poi che l'ali non ha da gir là suso.</l>
<l>Erto è quel sasso sì, tale è il castello,</l>
<l>che non vi può salir chi non è augello.</l>
</lg>
<lg type="ottava"><head>45</head>
<l>Mentre io tardava quivi, ecco venire</l>
<l>duo cavallier ch'avean per guida un nano,</l>
<l>che la speranza aggiunsero al desire;</l>
<l>ma ben fu la speranza e il desir vano.</l>
<l>Ambi erano guerrier di sommo ardire:</l>
<l>era Gradasso l'un, re sericano;</l>
<l>era l'altro Ruggier, giovene forte,</l>
<l>pregiato assai ne l'africana corte.</l>
</lg>
<lg type="ottava"><head>46</head>
<l>"Vengon (mi disse il nano) per far pruova</l>
<l>di lor virtù col sir di quel castello,</l>
<l>che per via strana, inusitata e nuova</l>
<l>cavalca armato il quadrupede augello".</l>
<l>"Deh, signor (dissi io lor), pietà vi muova</l>
<l>del duro caso mio spietato e fello!</l>
<l>Quando, come ho speranza, voi vinciate,</l>
<l>vi prego la mia donna mi rendiate".</l>
</lg>
<lg type="ottava"><head>47</head>
<l>E come mi fu tolta lor narrai,</l>
<l>con lacrime affermando il dolor mio.</l>
<l>Quei, lor mercé, mi proferiro assai,</l>
<l>e giù calaro il poggio alpestre e rio.</l>
<l>Di lontan la battaglia io riguardai,</l>
<l>pregando per la lor vittoria Dio.</l>
<l>Era sotto il castel tanto di piano,</l>
<l>quanto in due volte si può trar con mano.</l>
</lg>
<lg type="ottava"><head>48</head>
<l>Poi che fur giunti a piè de l'alta ròcca,</l>
<l>l'uno e l'altro volea combatter prima;</l>
<l>pur a Gradasso, o fosse sorte, tocca,</l>
<l>o pur che non ne fe' Ruggier più stima.</l>
<l>Quel Serican si pone il corno a bocca:</l>
<l>rimbomba il sasso e la fortezza in cima.</l>
<l>Ecco apparire il cavalliero armato</l>
<l>fuor de la porta, e sul cavallo alato.</l>
</lg>
<lg type="ottava"><head>49</head>
<l>Cominciò a poco a poco indi a levarse,</l>
<l>come suol far la peregrina grue,</l>
<l>che corre prima, e poi vediamo alzarse</l>
<l>alla terra vicina un braccio o due;</l>
<l>e quando tutte sono all'aria sparse,</l>
<l>velocissime mostra l'ale sue.</l>
<l>Sì ad alto il negromante batte l'ale,</l>
<l>ch'a tanta altezza a pena aquila sale.</l>
</lg>
<lg type="ottava"><head>50</head>
<l>Quando gli parve poi, volse il destriero,</l>
<l>che chiuse i vanni e venne a terra a piombo,</l>
<l>come casca dal ciel falcon maniero</l>
<l>che levar veggia l'anitra o il colombo.</l>
<l>Con la lancia arrestata il cavalliero</l>
<l>l'aria fendendo vien d'orribil rombo.</l>
<l>Gradasso a pena del calar s'avede,</l>
<l>che se lo sente addosso e che lo fiede.</l>
</lg>
<lg type="ottava"><head>51</head>
<l>Sopra Gradasso il mago l'asta roppe;</l>
<l>ferì Gradasso il vento e l'aria vana:</l>
<l>per questo il volator non interroppe</l>
<l>il batter l'ale, e quindi s'allontana.</l>
<l>Il grave scontro fa chinar le groppe</l>
<l>sul verde prato alla gagliarda alfana.</l>
<l>Gradasso avea una alfana, la più bella</l>
<l>e la miglior che mai portasse sella.</l>
</lg>
<lg type="ottava"><head>52</head>
<l>Sin alle stelle il volator trascorse;</l>
<l>indi girossi e tornò in fretta al basso,</l>
<l>e percosse Ruggier che non s'accorse,</l>
<l>Ruggier che tutto intento era a Gradasso.</l>
<l>Ruggier del grave colpo si distorse,</l>
<l>e 'l suo destrier più rinculò d'un passo:</l>
<l>e quando si voltò per lui ferire,</l>
<l>da sé lontano il vide al ciel salire.</l>
</lg>
<lg type="ottava"><head>53</head>
<l>Or su Gradasso, or su Ruggier percote</l>
<l>ne la fronte, nel petto e ne la schiena,</l>
<l>e le botte di quei lascia ognor vòte,</l>
<l>perché è sì presto, che si vede a pena.</l>
<l>Girando va con spaziose rote,</l>
<l>e quando all'uno accenna, all'altro mena:</l>
<l>all'uno e all'altro sì gli occhi abbarbaglia,</l>
<l>che non ponno veder donde gli assaglia.</l>
</lg>
<lg type="ottava"><head>54</head>
<l>Fra duo guerrieri in terra et uno in cielo</l>
<l>la battaglia durò sin a quella ora,</l>
<l>che spiegando pel mondo oscuro velo,</l>
<l>tutte le belle cose discolora.</l>
<l>Fu quel ch'io dico, e non v'aggiungo un pelo:</l>
<l>io 'l vidi, i' 'l so; né m'assicuro ancora</l>
<l>di dirlo altrui; che questa maraviglia</l>
<l>al falso più ch'al ver si rassimiglia.</l>
</lg>
<lg type="ottava"><head>55</head>
<l>D'un bel drappo di seta avea coperto</l>
<l>lo scudo in braccio il cavallier celeste.</l>
<l>Come avesse, non so, tanto sofferto</l>
<l>di tenerlo nascosto in quella veste;</l>
<l>ch'immantinente che lo mostra aperto,</l>
<l>forza è, chi 'l mira, abbarbagliato reste,</l>
<l>e cada come corpo morto cade,</l>
<l>e venga al negromante in potestade.</l>
</lg>
<lg type="ottava"><head>56</head>
<l>Splende lo scudo a guisa di piropo,</l>
<l>e luce altra non è tanto lucente.</l>
<l>Cadere in terra allo splendor fu d'uopo</l>
<l>con gli occhi abbacinati, e senza mente.</l>
<l>Perdei da lungi anch'io li sensi, e dopo</l>
<l>gran spazio mi riebbi finalmente;</l>
<l>né più i guerrier né più vidi quel nano,</l>
<l>ma vòto il campo, e scuro il monte e il piano.</l>
</lg>
<lg type="ottava"><head>57</head>
<l>Pensai per questo che l'incantatore</l>
<l>avesse amendui colti a un tratto insieme,</l>
<l>e tolto per virtù de lo splendore</l>
<l>la libertade a-lloro, e a me la speme.</l>
<l>Così a quel loco, che chiudea il mio core,</l>
<l>dissi, partendo, le parole estreme.</l>
<l>Or giudicate s'altra pena ria,</l>
<l>che causi Amor, può pareggiar la mia. -</l>
</lg>
<lg type="ottava"><head>58</head>
<l>Ritornò il cavallier nel primo duolo,</l>
<l>fatta che n'ebbe la cagion palese.</l>
<l>Questo era il conte Pinabel, figliuolo</l>
<l>d'Anselmo d'Altaripa, maganzese;</l>
<l>che tra sua gente scelerata, solo</l>
<l>leale esser non vòlse né cortese,</l>
<l>ma ne li vizii abominandi e brutti</l>
<l>non pur gli altri adeguò, ma passò tutti.</l>
</lg>
<lg type="ottava"><head>59</head>
<l>La bella donna con diverso aspetto</l>
<l>stette ascoltando il Maganzese cheta;</l>
<l>che come prima di Ruggier fu detto,</l>
<l>nel viso si mostrò più che mai lieta:</l>
<l>ma quando sentì poi ch'era in distretto,</l>
<l>turbossi tutta d'amorosa pieta;</l>
<l>né per una o due volte contentosse</l>
<l>che ritornato a replicar le fosse.</l>
</lg>
<lg type="ottava"><head>60</head>
<l>E poi ch'al fin le parve esserne chiara,</l>
<l>gli disse: - Cavallier, datti riposo;</l>
<l>che ben può la mia giunta esserti cara,</l>
<l>parerti questo giorno aventuroso.</l>
<l>Andiam pur tosto a quella stanza avara,</l>
<l>che sì ricco tesor ci tiene ascoso;</l>
<l>né spesa sarà invan questa fatica,</l>
<l>se Fortuna non m'è troppo nemica. -</l>
</lg>
<lg type="ottava"><head>61</head>
<l>Rispose il cavallier: - Tu vòi ch'io passi</l>
<l>di nuovo i monti, e mostriti la via?</l>
<l>A me molto non è perdere i passi,</l>
<l>perduta avendo ogni altra cosa mia;</l>
<l>ma tu per balze e ruinosi sassi</l>
<l>cerchi entrar in pregione; e così sia.</l>
<l>Non hai di che dolerti di me, poi</l>
<l>ch'io tel predìco, e tu pur gir vi vòi. -</l>
</lg>
<lg type="ottava"><head>62</head>
<l>Così dice egli, e torna al suo destriero,</l>
<l>e di quella animosa si fa guida,</l>
<l>che si mette a periglio per Ruggiero,</l>
<l>che la pigli quel mago o che la ancida.</l>
<l>In questo, ecco alle spalle il messaggiero,</l>
<l>ch': - Aspetta, aspetta! - a tutta voce grida,</l>
<l>il messaggier da chi il Circasso intese</l>
<l>che costei fu ch'all'erba lo distese.</l>
</lg>
<lg type="ottava"><head>63</head>
<l>A Bradamante il messaggier novella</l>
<l>di Mompolier e di Narbona porta,</l>
<l>ch'alzato li stendardi di Castella</l>
<l>avean, con tutto il lito d'Acquamorta;</l>
<l>e che Marsilia, non v'essendo quella</l>
<l>che la dovea guardar, mal si conforta,</l>
<l>e consiglio e soccorso le domanda</l>
<l>per questo messo, e se le raccomanda.</l>
</lg>
<lg type="ottava"><head>64</head>
<l>Questa cittade, e intorno a molte miglia</l>
<l>ciò che fra Varo e Rodano al mar siede,</l>
<l>avea l'imperator dato alla figlia</l>
<l>del duca Amon, in ch'avea speme e fede;</l>
<l>però che 'l suo valor con maraviglia</l>
<l>riguardar suol, quando armeggiar la vede.</l>
<l>Or, com'io dico, a domandar aiuto</l>
<l>quel messo da Marsilia era venuto.</l>
</lg>
<lg type="ottava"><head>65</head>
<l>Tra sì e no la giovane suspesa,</l>
<l>di voler ritornar dubita un poco:</l>
<l>quinci l'onore e il debito le pesa,</l>
<l>quindi l'incalza l'amoroso foco.</l>
<l>Fermasi al fin di seguitar l'impresa,</l>
<l>e trar Ruggier de l'incantato loco;</l>
<l>e quando sua virtù non possa tanto,</l>
<l>almen restargli prigioniera a canto.</l>
</lg>
<lg type="ottava"><head>66</head>
<l>E fece iscusa tal, che quel messaggio</l>
<l>parve contento rimanere e cheto.</l>
<l>Indi girò la briglia al suo viaggio,</l>
<l>con Pinabel che non ne parve lieto;</l>
<l>che seppe esser costei di quel lignaggio</l>
<l>che tanto ha in odio in publico e in secreto:</l>
<l>e già s'avisa le future angosce,</l>
<l>se lui per maganzese ella conosce.</l>
</lg>
<lg type="ottava"><head>67</head>
<l>Tra casa di Maganza e di Chiarmonte</l>
<l>era odio antico e inimicizia intensa;</l>
<l>e più volte s'avean rotta la fronte,</l>
<l>e sparso di lor sangue copia immensa:</l>
<l>e però nel suo cor l'iniquo conte</l>
<l>tradir l'incauta giovane si pensa;</l>
<l>o, come prima commodo gli accada,</l>
<l>lasciarla sola, e trovar altra strada.</l>
</lg>
<lg type="ottava"><head>68</head>
<l>E tanto gli occupò la fantasia</l>
<l>il nativo odio, il dubbio e la paura,</l>
<l>ch'inavedutamente uscì di via:</l>
<l>e ritrovossi in una selva oscura,</l>
<l>che nel mezzo avea un monte che finia</l>
<l>la nuda cima in una pietra dura;</l>
<l>e la figlia del duca di Dordona</l>
<l>gli è sempre dietro, e mai non l'abandona.</l>
</lg>
<lg type="ottava"><head>69</head>
<l>Come si vide il Maganzese al bosco,</l>
<l>pensò tôrsi la donna da le spalle.</l>
<l>Disse: - Prima che 'l ciel torni più fosco,</l>
<l>verso uno albergo è meglio farsi il calle.</l>
<l>Oltra quel monte, s'io lo riconosco,</l>
<l>siede un ricco castel giù ne la valle.</l>
<l>Tu qui m'aspetta; che dal nudo scoglio</l>
<l>certificar con gli occhi me ne voglio. -</l>
</lg>
<lg type="ottava"><head>70</head>
<l>Così dicendo, alla cima superna</l>
<l>del solitario monte il destrier caccia,</l>
<l>mirando pur s'alcuna via discerna,</l>
<l>come lei possa tor da la sua traccia.</l>
<l>Ecco nel sasso truova una caverna,</l>
<l>che si profonda più di trenta braccia.</l>
<l>Tagliato a picchi et a scarpelli il sasso</l>
<l>scende giù al dritto, et ha una porta al basso.</l>
</lg>
<lg type="ottava"><head>71</head>
<l>Nel fondo avea una porta ampla e capace,</l>
<l>ch'in maggior stanza largo adito dava;</l>
<l>e fuor n'uscia splendor, come di face</l>
<l>ch'ardesse in mezzo alla montana cava.</l>
<l>Mentre quivi il fellon suspeso tace,</l>
<l>la donna, che da lungi il seguitava</l>
<l>(perché perderne l'orme si temea),</l>
<l>alla spelonca gli sopragiungea.</l>
</lg>
<lg type="ottava"><head>72</head>
<l>Poi che si vide il traditore uscire,</l>
<l>quel ch'avea prima disegnato, invano,</l>
<l>o da sé torla, o di farla morire,</l>
<l>nuovo argumento imaginossi e strano.</l>
<l>Le si fe' incontra, e su la fe' salire</l>
<l>là dove il monte era forato e vano;</l>
<l>e le disse ch'avea visto nel fondo</l>
<l>una donzella di viso giocondo,</l>
</lg>
<lg type="ottava"><head>73</head>
<l>ch'a' bei sembianti et alla ricca vesta</l>
<l>esser parea di non ignobil grado;</l>
<l>ma, quanto più potea, turbata e mesta,</l>
<l>mostrava esservi chiusa suo mal grado:</l>
<l>e per saper la condizion di questa,</l>
<l>ch'avea già cominciato a entrar nel guado;</l>
<l>e che era uscito de l'interna grotta</l>
<l>un che dentro a furor l'avea ridotta.</l>
</lg>
<lg type="ottava"><head>74</head>
<l>Bradamante, che come era animosa,</l>
<l>così mal cauta, a Pinabel diè fede;</l>
<l>e d'aiutar la donna disiosa,</l>
<l>si pensa come por colà giù il piede.</l>
<l>Ecco d'un olmo alla cima frondosa</l>
<l>volgendo gli occhi, un lungo ramo vede;</l>
<l>e con la spada quel subito tronca,</l>
<l>e lo declina giù ne la spelonca.</l>
</lg>
<lg type="ottava"><head>75</head>
<l>Dove è tagliato, in man lo raccomanda</l>
<l>a Pinabello, e poscia a quel s'apprende:</l>
<l>prima giù i piedi ne la tana manda,</l>
<l>e su le braccia tutta si suspende.</l>
<l>Sorride Pinabello, e le domanda</l>
<l>come ella salti; e le man apre e stende,</l>
<l>dicendole: - Qui fosser teco insieme</l>
<l>tutti li tuoi, ch'io ne spegnessi il seme! -</l>
</lg>
<lg type="ottava"><head>76</head>
<l>Non come vòlse Pinabello avenne</l>
<l>de l'innocente giovane la sorte;</l>
<l>perché, giù diroccando, a ferir venne</l>
<l>prima nel fondo il ramo saldo e forte.</l>
<l>Ben si spezzò, ma tanto la sostenne,</l>
<l>che 'l suo favor la liberò da morte.</l>
<l>Giacque stordita la donzella alquanto,</l>
<l>come io vi seguirò ne l'altro canto.</l>
</lg>
</div1>
<div1 type="canto">
<head>Canto 3</head>

<lg type="ottava"><head>1</head>
<l>Chi mi darà la voce e le parole</l>
<l>convenienti a sì nobil suggetto?</l>
<l>chi l'ale al verso presterà, che vole</l>
<l>tanto ch'arrivi all'alto mio concetto?</l>
<l>Molto maggior di quel furor che suole,</l>
<l>ben or convien che mi riscaldi il petto;</l>
<l>che questa parte al mio signor si debbe,</l>
<l>che canta gli avi onde l'origine ebbe:</l>
</lg>
<lg type="ottava"><head>2</head>
<l>di cui fra tutti li signori illustri,</l>
<l>dal ciel sortiti a governar la terra,</l>
<l>non vedi, o Febo, che 'l gran mondo lustri,</l>
<l>più gloriosa stirpe o in pace o in guerra;</l>
<l>né che sua nobiltade abbia più lustri</l>
<l>servata, e servarà (s'in me non erra</l>
<l>quel profetico lume che m'inspiri)</l>
<l>fin che d'intorno al polo il ciel s'aggiri.</l>
</lg>
<lg type="ottava"><head>3</head>
<l>E volendone a pien dicer gli onori,</l>
<l>bisogna non la mia, ma quella cetra</l>
<l>con che tu dopo i gigantei furori</l>
<l>rendesti grazia al regnator de l'etra.</l>
<l>S'instrumenti avrò mai da te migliori,</l>
<l>atti a sculpire in così degna pietra,</l>
<l>in queste belle imagini disegno</l>
<l>porre ogni mia fatica, ogni mio ingegno.</l>
</lg>
<lg type="ottava"><head>4</head>
<l>Levando intanto queste prime rudi</l>
<l>scaglie n'andrò con lo scarpello inetto:</l>
<l>forse ch'ancor con più solerti studi</l>
<l>poi ridurrò questo lavor perfetto.</l>
<l>Ma ritorniamo a quello, a cui né scudi</l>
<l>potran né usberghi assicurare il petto:</l>
<l>parlo di Pinabello di Maganza,</l>
<l>che d'uccider la donna ebbe speranza.</l>
</lg>
<lg type="ottava"><head>5</head>
<l>Il traditor pensò che la donzella</l>
<l>fosse ne l'alto precipizio morta;</l>
<l>e con pallida faccia lasciò quella</l>
<l>trista e per lui contaminata porta,</l>
<l>e tornò presto a rimontare in sella:</l>
<l>e come quel ch'avea l'anima torta,</l>
<l>per giunger colpa a colpa e fallo a fallo,</l>
<l>di Bradamante ne menò il cavallo.</l>
</lg>
<lg type="ottava"><head>6</head>
<l>Lasciàn costui, che mentre all'altrui vita</l>
<l>ordisce inganno, il suo morir procura;</l>
<l>e torniamo alla donna che, tradita,</l>
<l>quasi ebbe a un tempo e morte e sepoltura.</l>
<l>Poi ch'ella si levò tutta stordita,</l>
<l>ch'avea percosso in su la pietra dura,</l>
<l>dentro la porta andò, ch'adito dava</l>
<l>ne la seconda assai più larga cava.</l>
</lg>
<lg type="ottava"><head>7</head>
<l>La stanza, quadra e spaziosa, pare</l>
<l>una devota e venerabil chiesa,</l>
<l>che su colonne alabastrine e rare</l>
<l>con bella architettura era suspesa.</l>
<l>Surgea nel mezzo un ben locato altare,</l>
<l>ch'avea dinanzi una lampada accesa;</l>
<l>e quella di splendente e chiaro foco</l>
<l>rendea gran lume all'uno e all'altro loco.</l>
</lg>
<lg type="ottava"><head>8</head>
<l>Di devota umiltà la donna tocca,</l>
<l>come si vide in loco sacro e pio,</l>
<l>incominciò col core e con la bocca,</l>
<l>inginocchiata, a mandar prieghi a Dio.</l>
<l>Un picciol uscio intanto stride e crocca,</l>
<l>ch'era all'incontro, onde una donna uscìo</l>
<l>discinta e scalza, e sciolte avea le chiome,</l>
<l>che la donzella salutò per nome.</l>
</lg>
<lg type="ottava"><head>9</head>
<l>E disse: - O generosa Bradamante,</l>
<l>non giunta qui senza voler divino,</l>
<l>di te più giorni m'ha predetto inante</l>
<l>il profetico spirto di Merlino,</l>
<l>che visitar le sue reliquie sante</l>
<l>dovevi per insolito camino:</l>
<l>e qui son stata acciò ch'io ti riveli</l>
<l>quel c'han di te già statuito i cieli.</l>
</lg>
<lg type="ottava"><head>10</head>
<l>Questa è l'antiqua e memorabil grotta</l>
<l>ch'edificò Merlino, il savio mago</l>
<l>che forse ricordare odi talotta,</l>
<l>dove ingannollo la Donna del Lago.</l>
<l>Il sepolcro è qui giù, dove corrotta</l>
<l>giace la carne sua; dove egli, vago</l>
<l>di sodisfare a lei, che glil suase,</l>
<l>vivo corcossi, e morto ci rimase.</l>
</lg>
<lg type="ottava"><head>11</head>
<l>Col corpo morto il vivo spirto alberga,</l>
<l>sin ch'oda il suon de l'angelica tromba</l>
<l>che dal ciel lo bandisca o che ve l'erga,</l>
<l>secondo che sarà corvo o colomba.</l>
<l>Vive la voce; e come chiara emerga,</l>
<l>udir potrai da la marmorea tomba,</l>
<l>che le passate e le future cose</l>
<l>a chi gli domandò, sempre rispose.</l>
</lg>
<lg type="ottava"><head>12</head>
<l>Più giorni son ch'in questo cimiterio</l>
<l>venni di remotissimo paese,</l>
<l>perché circa il mio studio alto misterio</l>
<l>mi facesse Merlin meglio palese:</l>
<l>e perché ebbi vederti desiderio,</l>
<l>poi ci son stata oltre il disegno un mese;</l>
<l>che Merlin, che 'l ver sempre mi predisse,</l>
<l>termine al venir tuo questo dì fisse. -</l>
</lg>
<lg type="ottava"><head>13</head>
<l>Stassi d'Amon la sbigottita figlia</l>
<l>tacita e fissa al ragionar di questa;</l>
<l>et ha sì pieno il cor di maraviglia,</l>
<l>che non sa s'ella dorme o s'ella è desta:</l>
<l>e con rimesse e vergognose ciglia</l>
<l>(come quella che tutta era modesta)</l>
<l>rispose: - Di che merito son io,</l>
<l>ch'antiveggian profeti il venir mio? -</l>
</lg>
<lg type="ottava"><head>14</head>
<l>E lieta de l'insolita aventura,</l>
<l>dietro alla maga subito fu mossa,</l>
<l>che la condusse a quella sepoltura</l>
<l>che chiudea di Merlin l'anima e l'ossa.</l>
<l>Era quella arca d'una pietra dura,</l>
<l>lucida e tersa, e come fiamma rossa;</l>
<l>tal ch'alla stanza, ben che di sol priva,</l>
<l>dava splendore il lume che n'usciva.</l>
</lg>
<lg type="ottava"><head>15</head>
<l>O che natura sia d'alcuni marmi</l>
<l>che muovin l'ombre a guisa di facelle,</l>
<l>o forza pur di suffumigi e carmi</l>
<l>e segni impressi all'osservate stelle</l>
<l>(come più questo verisimil parmi),</l>
<l>discopria lo splendor più cose belle</l>
<l>e di scultura e di color, ch'intorno</l>
<l>il venerabil luogo aveano adorno.</l>
</lg>
<lg type="ottava"><head>16</head>
<l>A pena ha Bradamante da la soglia</l>
<l>levato il piè ne la secreta cella,</l>
<l>che 'l vivo spirto da la morta spoglia</l>
<l>con chiarissima voce le favella:</l>
<l>- Favorisca Fortuna ogni tua voglia,</l>
<l>o casta e nobilissima donzella,</l>
<l>del cui ventre uscirà il seme fecondo</l>
<l>che onorar deve Italia e tutto il mondo.</l>
</lg>
<lg type="ottava"><head>17</head>
<l>L'antiquo sangue che venne da Troia,</l>
<l>per li duo miglior rivi in te commisto,</l>
<l>produrrà l'ornamento, il fior, la gioia</l>
<l>d'ogni lignaggio ch'abbi il sol mai visto</l>
<l>tra l'Indo e 'l Tago e 'l Nilo e la Danoia,</l>
<l>tra quanto è 'n mezzo Antartico e Calisto.</l>
<l>Ne la progenie tua con sommi onori</l>
<l>saran marchesi, duci e imperatori.</l>
</lg>
<lg type="ottava"><head>18</head>
<l>I capitani e i cavallier robusti</l>
<l>quindi usciran, che col ferro e col senno</l>
<l>ricuperar tutti gli onor vetusti</l>
<l>de l'arme invitte alla sua Italia denno.</l>
<l>Quindi terran lo scettro i signor giusti,</l>
<l>che, come il savio Augusto e Numa fenno,</l>
<l>sotto il benigno e buon governo loro</l>
<l>ritorneran la prima età de l'oro.</l>
</lg>
<lg type="ottava"><head>19</head>
<l>Acciò dunque il voler del ciel si metta</l>
<l>in effetto per te, che di Ruggiero</l>
<l>t'ha per moglier fin da principio eletta,</l>
<l>segue animosamente il tuo sentiero;</l>
<l>che cosa non sarà che s'intrometta</l>
<l>da poterti turbar questo pensiero,</l>
<l>sì che non mandi al primo assalto in terra</l>
<l>quel rio ladron ch'ogni tuo ben ti serra. -</l>
</lg>
<lg type="ottava"><head>20</head>
<l>Tacque Merlino avendo così detto,</l>
<l>et agio all'opre de la maga diede,</l>
<l>ch'a Bradamante dimostrar l'aspetto</l>
<l>si preparava di ciascun suo erede.</l>
<l>Avea de spirti un gran numero eletto,</l>
<l>non so se da l'inferno o da qual sede,</l>
<l>e tutti quelli in un luogo raccolti</l>
<l>sotto abiti diversi e varii volti.</l>
</lg>
<lg type="ottava"><head>21</head>
<l>Poi la donzella a sé richiama in chiesa,</l>
<l>là dove prima avea tirato un cerchio</l>
<l>che la potea capir tutta distesa,</l>
<l>et avea un palmo ancora di superchio.</l>
<l>E perché da li spirti non sia offesa,</l>
<l>le fa d'un gran pentacolo coperchio;</l>
<l>e le dice che taccia e stia a mirarla:</l>
<l>poi scioglie il libro, e coi demoni parla.</l>
</lg>
<lg type="ottava"><head>22</head>
<l>Eccovi fuor de la prima spelonca,</l>
<l>che gente intorno al sacro cerchio ingrossa;</l>
<l>ma, come vuole entrar, la via l'è tronca,</l>
<l>come lo cinga intorno muro e fossa.</l>
<l>In quella stanza, ove la bella conca</l>
<l>in sé chiudea del gran profeta l'ossa,</l>
<l>entravan l'ombre, poi ch'avean tre volte</l>
<l>fatto d'intorno lor debite volte.</l>
</lg>
<lg type="ottava"><head>23</head>
<l>- Se i nomi e i gesti di ciascun vo' dirti</l>
<l>(dicea l'incantatrice a Bradamante),</l>
<l>di questi ch'or per gl'incantati spirti,</l>
<l>prima che nati sien, ci sono avante,</l>
<l>non so veder quando abbia da espedirti;</l>
<l>che non basta una notte a cose tante:</l>
<l>sì ch'io te ne verrò scegliendo alcuno,</l>
<l>secondo il tempo, e che sarà oportuno.</l>
</lg>
<lg type="ottava"><head>24</head>
<l>Vedi quel primo che ti rassimiglia</l>
<l>ne' bei sembianti e nel giocondo aspetto:</l>
<l>capo in Italia fia di tua famiglia,</l>
<l>del seme di Ruggiero in te concetto.</l>
<l>Veder del sangue di Pontier vermiglia</l>
<l>per mano di costui la terra aspetto,</l>
<l>e vendicato il tradimento e il torto</l>
<l>contra quei che gli avranno il padre morto.</l>
</lg>
<lg type="ottava"><head>25</head>
<l>Per opra di costui sarà deserto</l>
<l>il re de' Longobardi Desiderio:</l>
<l>d'Este e di Calaon per questo merto</l>
<l>il bel domìno avrà dal sommo Imperio.</l>
<l>Quel che gli è dietro, è il tuo nipote Uberto,</l>
<l>onor de l'arme e del paese esperio:</l>
<l>per costui contra barbari difesa</l>
<l>più d'una volta fia la santa Chiesa.</l>
</lg>
<lg type="ottava"><head>26</head>
<l>Vedi qui Alberto, invitto capitano</l>
<l>ch'ornerà di trofei tanti delubri:</l>
<l>Ugo il figlio è con lui, che di Milano</l>
<l>farà l'acquisto, e spiegherà i colubri.</l>
<l>Azzo è quell'altro, a cui resterà in mano,</l>
<l>dopo il fratello, il regno degl'Insubri.</l>
<l>Ecco Albertazzo, il cui savio consiglio</l>
<l>torrà d'Italia Beringario e il figlio;</l>
</lg>
<lg type="ottava"><head>27</head>
<l>e sarà degno a cui Cesare Otone</l>
<l>Alda, sua figlia, in matrimonio aggiunga.</l>
<l>Vedi un altro Ugo: oh bella successione,</l>
<l>che dal patrio valor non si dislunga!</l>
<l>Costui sarà, che per giusta cagione</l>
<l>ai superbi Roman l'orgoglio emunga,</l>
<l>che 'l terzo Otone e il pontefice tolga</l>
<l>de le man loro, e 'l grave assedio sciolga.</l>
</lg>
<lg type="ottava"><head>28</head>
<l>Vedi Folco, che par ch'al suo germano,</l>
<l>ciò che in Italia avea, tutto abbi dato,</l>
<l>e vada a possedere indi lontano</l>
<l>in mezzo agli Alamanni un gran ducato;</l>
<l>e dia alla casa di Sansogna mano,</l>
<l>che caduta sarà tutta da un lato;</l>
<l>e per la linea de la madre, erede,</l>
<l>con la progenie sua la terrà in piede.</l>
</lg>
<lg type="ottava"><head>29</head>
<l>Questo ch'or a nui viene è il secondo Azzo,</l>
<l>di cortesia più che di guerre amico,</l>
<l>tra dui figli, Bertoldo et Albertazzo.</l>
<l>Vinto da l'un sarà il secondo Enrico,</l>
<l>e del sangue tedesco orribil guazzo</l>
<l>Parma vedrà per tutto il campo aprico;</l>
<l>de l'altro la contessa gloriosa,</l>
<l>saggia e casta Matilde, sarà sposa.</l>
</lg>
<lg type="ottava"><head>30</head>
<l>Virtù il farà di tal connubio degno;</l>
<l>ch'a quella età non poca laude estimo</l>
<l>quasi di mezza Italia in dote il regno,</l>
<l>e la nipote aver d'Enrico primo.</l>
<l>Ecco di quel Bertoldo il caro pegno,</l>
<l>Rinaldo tuo, ch'avrà l'onor opimo</l>
<l>d'aver la Chiesa de le man riscossa</l>
<l>de l'empio Federico Barbarossa.</l>
</lg>
<lg type="ottava"><head>31</head>
<l>Ecco un altro Azzo, et è quel che Verona</l>
<l>avrà in poter col suo bel tenitorio;</l>
<l>e sarà detto marchese d'Ancona</l>
<l>dal quarto Otone e dal secondo Onorio.</l>
<l>Lungo sarà s'io mostro ogni persona</l>
<l>del sangue tuo, ch'avrà del consistorio</l>
<l>il confalone, e s'io narro ogni impresa</l>
<l>vinta da lor per la romana Chiesa.</l>
</lg>
<lg type="ottava"><head>32</head>
<l>Obizzo vedi e Folco, altri Azzi, altri Ughi,</l>
<l>ambi gli Enrichi, il figlio al padre a canto;</l>
<l>duo Guelfi, di quai l'uno Umbria suggiughi,</l>
<l>e vesta di Spoleti il ducal manto.</l>
<l>Ecco che 'l sangue e le gran piaghe asciughi</l>
<l>d'Italia afflitta, e volga in riso il pianto:</l>
<l>di costui parlo (e mostrolle Azzo quinto)</l>
<l>onde Ezellin fia rotto, preso, estinto.</l>
</lg>
<lg type="ottava"><head>33</head>
<l>Ezellino, immanissimo tiranno,</l>
<l>che fia creduto figlio del demonio,</l>
<l>farà, troncando i sudditi, tal danno,</l>
<l>e distruggendo il bel paese ausonio,</l>
<l>che pietosi apo lui stati saranno</l>
<l>Mario, Silla, Neron, Caio et Antonio.</l>
<l>E Federico imperator secondo</l>
<l>fia per questo Azzo rotto e messo al fondo.</l>
</lg>
<lg type="ottava"><head>34</head>
<l>Terrà costui con più felice scettro</l>
<l>la bella terra che siede sul fiume</l>
<l>dove chiamò con lacrimoso plettro</l>
<l>Febo il figliuol ch'avea mal retto il lume,</l>
<l>quando fu pianto il fabuloso elettro,</l>
<l>e Cigno si vestì di bianche piume;</l>
<l>e questa di mille oblighi mercede</l>
<l>gli donerà l'Apostolica sede.</l>
</lg>
<lg type="ottava"><head>35</head>
<l>Dove lascio il fratel Aldrobandino?</l>
<l>che per dar al pontefice soccorso</l>
<l>contra Oton quarto e il campo ghibellino</l>
<l>che sarà presso al Campidoglio corso,</l>
<l>et avrà preso ogni luogo vicino,</l>
<l>e posto agli Umbri e alli Piceni il morso;</l>
<l>né potendo prestargli aiuto senza</l>
<l>molto tesor, ne chiederà a Fiorenza;</l>
</lg>
<lg type="ottava"><head>36</head>
<l>e non avendo gioie o miglior pegni,</l>
<l>per sicurtà daralle il frate in mano.</l>
<l>Spiegherà i suoi vittoriosi segni,</l>
<l>e romperà l'esercito germano;</l>
<l>in seggio riporrà la Chiesa, e degni</l>
<l>darà supplicii ai conti di Celano;</l>
<l>et al servizio del sommo Pastore</l>
<l>finirà gli anni suoi nel più bel fiore.</l>
</lg>
<lg type="ottava"><head>37</head>
<l>Et Azzo, il suo fratel, lascierà erede</l>
<l>del dominio d'Ancona e di Pisauro,</l>
<l>d'ogni città che da Troento siede</l>
<l>tra il mare e l'Apenin fin all'Isauro,</l>
<l>e di grandezza d'animo e di fede,</l>
<l>e di virtù, miglior che gemme et auro:</l>
<l>che dona e tolle ogn'altro ben Fortuna;</l>
<l>sol in virtù non ha possanza alcuna.</l>
</lg>
<lg type="ottava"><head>38</head>
<l>Vedi Rinaldo, in cui non minor raggio</l>
<l>splenderà di valor, pur che non sia</l>
<l>a tanta essaltazion del bel lignaggio</l>
<l>Morte o Fortuna invidiosa e ria.</l>
<l>Udirne il duol fin qui da Napoli aggio,</l>
<l>dove del padre allor statico fia.</l>
<l>Or Obizzo ne vien, che giovinetto</l>
<l>dopo l'avo sarà principe eletto.</l>
</lg>
<lg type="ottava"><head>39</head>
<l>Al bel dominio accrescerà costui</l>
<l>Reggio giocondo e Modona feroce.</l>
<l>Tal sarà il suo valor, che signor lui</l>
<l>domanderanno i populi a una voce.</l>
<l>Vedi Azzo sesto, un de' figliuoli sui,</l>
<l>confalonier de la cristiana croce:</l>
<l>avrà il ducato d'Andria con la figlia</l>
<l>del secondo re Carlo di Siciglia.</l>
</lg>
<lg type="ottava"><head>40</head>
<l>Vedi in un bello et amichevol groppo</l>
<l>de li principi illustri l'eccellenza:</l>
<l>Obizzo, Aldrobandin, Nicolò zoppo,</l>
<l>Alberto, d'amor pieno e di clemenza.</l>
<l>Io tacerò, per non tenerti troppo,</l>
<l>come al bel regno aggiungeran Favenza,</l>
<l>e con maggior fermezza Adria, che valse</l>
<l>da sé nomar l'indomite acque salse;</l>
</lg>
<lg type="ottava"><head>41</head>
<l>come la terra, il cui produr di rose</l>
<l>le diè piacevol nome in greche voci,</l>
<l>e la città ch'in mezzo alle piscose</l>
<l>paludi, del Po teme ambe le foci,</l>
<l>dove abitan le genti disiose</l>
<l>che 'l mar si turbi e sieno i venti atroci.</l>
<l>Taccio d'Argenta, di Lugo e di mille</l>
<l>altre castella e populose ville.</l>
</lg>
<lg type="ottava"><head>42</head>
<l>Ve' Nicolò, che tenero fanciullo</l>
<l>il popul crea signor de la sua terra,</l>
<l>e di Tideo fa il pensier vano e nullo,</l>
<l>che contra lui le civil arme afferra.</l>
<l>Sarà di questo il pueril trastullo</l>
<l>sudar nel ferro e travagliarsi in guerra;</l>
<l>e da lo studio del tempo primiero</l>
<l>il fior riuscirà d'ogni guerriero.</l>
</lg>
<lg type="ottava"><head>43</head>
<l>Farà de' suoi ribelli uscire a vòto</l>
<l>ogni disegno, e lor tornare in danno;</l>
<l>et ogni stratagema avrà sì noto,</l>
<l>che sarà duro il poter fargli inganno.</l>
<l>Tardi di questo s'avedrà il Terzo Oto,</l>
<l>e di Reggio e di Parma aspro tiranno,</l>
<l>che da costui spogliato a un tempo fia</l>
<l>e del dominio e de la vita ria.</l>
</lg>
<lg type="ottava"><head>44</head>
<l>Avrà il bel regno poi sempre augumento</l>
<l>senza torcer mai piè dal camin dritto;</l>
<l>né ad alcuno farà mai nocumento,</l>
<l>da cui prima non sia d'ingiuria afflitto:</l>
<l>et è per questo il gran Motor contento</l>
<l>che non gli sia alcun termine prescritto;</l>
<l>ma duri prosperando in meglio sempre,</l>
<l>fin che si volga il ciel ne le sue tempre.</l>
</lg>
<lg type="ottava"><head>45</head>
<l>Vedi Leonello, e vedi il primo duce,</l>
<l>fama de la sua età, l'inclito Borso,</l>
<l>che siede in pace, e più trionfo adduce</l>
<l>di quanti in altrui terre abbino corso.</l>
<l>Chiuderà Marte ove non veggia luce,</l>
<l>e stringerà al Furor le mani al dorso.</l>
<l>Di questo signor splendido ogni intento</l>
<l>sarà che 'l popul suo viva contento.</l>
</lg>
<lg type="ottava"><head>46</head>
<l>Ercole or vien, ch'al suo vicin rinfaccia,</l>
<l>col piè mezzo arso e con quei debol passi,</l>
<l>come a Budrio col petto e con la faccia</l>
<l>il campo volto in fuga gli fermassi;</l>
<l>non perché in premio poi guerra gli faccia,</l>
<l>né, per cacciarlo, fin nel Barco passi.</l>
<l>Questo è il signor, di cui non so esplicarme</l>
<l>se fia maggior la gloria o in pace o in arme.</l>
</lg>
<lg type="ottava"><head>47</head>
<l>Terran Pugliesi, Calabri e Lucani</l>
<l>de' gesti di costui lunga memoria,</l>
<l>là dove avrà dal re de' Catalani</l>
<l>di pugna singular la prima gloria;</l>
<l>e nome tra gl'invitti capitani</l>
<l>s'acquisterà con più d'una vittoria:</l>
<l>avrà per sua virtù la signoria</l>
<l>più di trenta anni, a lui debita pria.</l>
</lg>
<lg type="ottava"><head>48</head>
<l>E quanto più aver obligo si possa</l>
<l>a principe, sua terra avrà a costui;</l>
<l>non perché fia de le paludi mossa</l>
<l>tra campi fertilissimi da lui;</l>
<l>non perché la farà con muro e fossa</l>
<l>meglio capace a' cittadini sui,</l>
<l>e l'ornarà di templi e di palagi,</l>
<l>di piazze, di teatri e di mille agi;</l>
</lg>
<lg type="ottava"><head>49</head>
<l>non perché dagli artigli de l'audace</l>
<l>aligero Leon terrà difesa;</l>
<l>non perché, quando la gallica face</l>
<l>per tutto avrà la bella Italia accesa,</l>
<l>si starà sola col suo stato in pace,</l>
<l>e dal timore e dai tributi illesa;</l>
<l>non sì per questi et altri benefici</l>
<l>saran sue genti ad Ercol debitrici:</l>
</lg>
<lg type="ottava"><head>50</head>
<l>quanto che darà lor l'inclita prole,</l>
<l>il giusto Alfonso e Ippolito benigno,</l>
<l>che saran quai l'antiqua fama suole</l>
<l>narrar de' figli del Tindareo cigno,</l>
<l>ch'alternamente si privan del sole</l>
<l>per trar l'un l'altro de l'aer maligno.</l>
<l>Sarà ciascuno d'essi e pronto e forte</l>
<l>l'altro salvar con sua perpetua morte.</l>
</lg>
<lg type="ottava"><head>51</head>
<l>Il grande amor di questa bella coppia</l>
<l>renderà il popul suo via più sicuro,</l>
<l>che se, per opra di Vulcan, di doppia</l>
<l>cinta di ferro avesse intorno il muro.</l>
<l>Alfonso è quel che col saper accoppia</l>
<l>sì la bontà, ch'al secolo futuro</l>
<l>la gente crederà che sia dal cielo</l>
<l>tornata Astrea dove può il caldo e il gielo.</l>
</lg>
<lg type="ottava"><head>52</head>
<l>A grande uopo gli fia l'esser prudente,</l>
<l>e di valore assimigliarsi al padre;</l>
<l>che si ritroverà, con poca gente,</l>
<l>da un lato aver le veneziane squadre,</l>
<l>colei da l'altro, che più giustamente</l>
<l>non so se devrà dir matrigna o madre;</l>
<l>ma se pur madre, a lui poco più pia,</l>
<l>che Medea ai figli o Progne stata sia.</l>
</lg>
<lg type="ottava"><head>53</head>
<l>E quante volte uscirà giorno o notte</l>
<l>col suo popul fedel fuor de la terra,</l>
<l>tante sconfitte e memorabil rotte</l>
<l>darà a' nimici o per acqua o per terra.</l>
<l>Le genti di Romagna mal condotte,</l>
<l>contra i vicini e lor già amici, in guerra,</l>
<l>se n'avedranno, insanguinando il suolo</l>
<l>che serra il Po, Santerno e Zanniolo.</l>
</lg>
<lg type="ottava"><head>54</head>
<l>Nei medesmi confini anco saprallo</l>
<l>del gran Pastore il mercenario Ispano,</l>
<l>che gli avrà dopo con poco intervallo</l>
<l>la Bastia tolta, e morto il castellano,</l>
<l>quando l'avrà già preso; e per tal fallo</l>
<l>non fia, dal minor fante al capitano,</l>
<l>che del racquisto e del presidio ucciso</l>
<l>a Roma riportar possa l'aviso.</l>
</lg>
<lg type="ottava"><head>55</head>
<l>Costui sarà, col senno e con la lancia,</l>
<l>ch'avrà l'onor, nei campi di Romagna,</l>
<l>d'aver dato all'esercito di Francia</l>
<l>la gran vittoria contra Iulio e Spagna.</l>
<l>Nuoteranno i destrier fin alla pancia</l>
<l>nel sangue uman per tutta la campagna;</l>
<l>ch'a sepelire il popul verrà manco</l>
<l>tedesco, ispano, greco, italo e franco.</l>
</lg>
<lg type="ottava"><head>56</head>
<l>Quel ch'in pontificale abito imprime</l>
<l>del purpureo capel la sacra chioma,</l>
<l>è il liberal, magnanimo, sublime,</l>
<l>gran cardinal de la Chiesa di Roma</l>
<l>Ippolito, ch'a prose, a versi, a rime</l>
<l>darà materia eterna in ogni idioma;</l>
<l>la cui fiorita età vuol il ciel iusto</l>
<l>ch'abbia un Maron, come un altro ebbe Augusto.</l>
</lg>
<lg type="ottava"><head>57</head>
<l>Adornerà la sua progenie bella,</l>
<l>come orna il sol la machina del mondo</l>
<l>molto più de la luna e d'ogni stella;</l>
<l>ch'ogn'altro lume a lui sempre è secondo.</l>
<l>Costui con pochi a piedi e meno in sella</l>
<l>veggio uscir mesto, e poi tornar iocondo;</l>
<l>che quindici galee mena captive,</l>
<l>oltra mill'altri legni, alle sue rive.</l>
</lg>
<lg type="ottava"><head>58</head>
<l>Vedi poi l'uno e l'altro Sigismondo.</l>
<l>Vedi d'Alfonso i cinque figli cari,</l>
<l>alla cui fama ostar, che di sé il mondo</l>
<l>non empia, i monti non potran né i mari:</l>
<l>gener del re di Francia, Ercol secondo</l>
<l>è l'un; quest'altro (acciò tutti gl'impari)</l>
<l>Ippolito è, che non con minor raggio</l>
<l>che 'l zio, risplenderà nel suo lignaggio;</l>
</lg>
<lg type="ottava"><head>59</head>
<l>Francesco, i terzo; Alfonsi gli altri dui</l>
<l>ambi son detti. Or, come io dissi prima,</l>
<l>s'ho da mostrarti ogni tuo ramo, il cui</l>
<l>valor la stirpe sua tanto sublima,</l>
<l>bisognerà che si rischiari e abbui</l>
<l>più volte prima il ciel, ch'io te li esprima:</l>
<l>e sarà tempo ormai, quando ti piaccia,</l>
<l>ch'io dia licenzia all'ombre, e ch'io mi taccia. -</l>
</lg>
<lg type="ottava"><head>60</head>

<l>Così con voluntà de la donzella</l>
<l>la dotta incantatrice il libro chiuse.</l>
<l>Tutti gli spirti allora ne la cella</l>
<l>spariro in fretta, ove eran l'ossa chiuse.</l>
<l>Qui Bradamante, poi che la favella</l>
<l>le fu concessa usar, la bocca schiuse,</l>
<l>e domandò: - Chi son li dua sì tristi,</l>
<l>che tra Ippolito e Alfonso abbiamo visti?</l>
</lg>
<lg type="ottava"><head>61</head>
<l>Veniano sospirando, e gli occhi bassi</l>
<l>parean tener d'ogni baldanza privi;</l>
<l>e gir lontan da loro io vedea i passi</l>
<l>dei frati sì, che ne pareano schivi. -</l>
<l>Parve ch'a tal domanda si cangiassi</l>
<l>la maga in viso, e fe' degli occhi rivi,</l>
<l>e gridò: - Ah sfortunati, a quanta pena</l>
<l>lungo instigar d'uomini rei vi mena!</l>
</lg>
<lg type="ottava"><head>62</head>
<l>O bona prole, o degna d'Ercol buono,</l>
<l>non vinca il lor fallir vostra bontade:</l>
<l>di vostro sangue i miseri pur sono:</l>
<l>qui ceda la iustizia alla pietade. -</l>
<l>Indi soggiunse con più basso suono:</l>
<l>- Di ciò dirti più inanzi non accade.</l>
<l>Statti col dolcie in bocca, e non ti doglia</l>
<l>ch'amareggiare al fin non te la voglia.</l>
</lg>
<lg type="ottava"><head>63</head>
<l>Tosto che spunti in ciel la prima luce,</l>
<l>piglierai meco la più dritta via</l>
<l>ch'al lucente castel d'acciai' conduce,</l>
<l>dove Ruggier vive in altrui balìa.</l>
<l>Io tanto ti sarò compagna e duce,</l>
<l>che tu sia fuor de l'aspra selva ria:</l>
<l>t'insegnerò, poi che saren sul mare,</l>
<l>sì ben la via, che non potresti errare. -</l>
</lg>
<lg type="ottava"><head>64</head>
<l>Quivi l'audace giovane rimase</l>
<l>tutta la notte, e gran pezzo ne spese</l>
<l>a parlar con Merlin, che le suase</l>
<l>rendersi tosto al suo Ruggier cortese.</l>
<l>Lasciò di poi le sotterranee case,</l>
<l>che di nuovo splendor l'aria s'accese,</l>
<l>per un camin gran spazio oscuro e cieco,</l>
<l>avendo la spirtal femina seco.</l>
</lg>
<lg type="ottava"><head>65</head>
<l>E riusciro in un burrone ascoso</l>
<l>tra monti inaccessibili alle genti;</l>
<l>e tutto 'l dì senza pigliar riposo</l>
<l>saliron balze e traversâr torrenti.</l>
<l>E perché men l'andar fosse noioso,</l>
<l>di piacevoli e bei ragionamenti,</l>
<l>di quel che fu più conferir soave,</l>
<l>l'aspro camin facean parer men grave:</l>
</lg>
<lg type="ottava"><head>66</head>
<l>di quali era però la maggior parte,</l>
<l>ch'a Bradamante vien la dotta maga</l>
<l>mostrando con che astuzia e con qual arte</l>
<l>proceder de', se di Ruggiero è vaga.</l>
<l>- Se tu fossi (dicea) Pallade o Marte,</l>
<l>e conducessi gente alla tua paga</l>
<l>più che non ha il re Carlo e il re Agramante,</l>
<l>non dureresti contra il negromante;</l>
</lg>
<lg type="ottava"><head>67</head>
<l>che, oltre che d'acciar murata sia</l>
<l>la ròcca inespugnabile, e tant'alta;</l>
<l>oltre che 'l suo destrier si faccia via</l>
<l>per mezzo l'aria, ove galoppa e salta;</l>
<l>ha lo scudo mortal, che come pria</l>
<l>si scopre, il suo splendor sì gli occhi assalta,</l>
<l>la vista tolle, e tanto occupa i sensi,</l>
<l>che come morto rimaner conviensi.</l>
</lg>
<lg type="ottava"><head>68</head>
<l>E se forse ti pensi che ti vaglia</l>
<l>combattendo tener serrati gli occhi,</l>
<l>come potrai saper ne la battaglia</l>
<l>quando ti schivi, o l'aversario tocchi?</l>
<l>Ma per fuggire il lume ch'abbarbaglia,</l>
<l>e gli altri incanti di colui far sciocchi,</l>
<l>ti mostrerò un rimedio, una via presta;</l>
<l>né altra in tutto 'l mondo è se non questa.</l>
</lg>
<lg type="ottava"><head>69</head>
<l>Il re Agramante d'Africa uno annello,</l>
<l>che fu rubato in India a una regina,</l>
<l>ha dato a un suo baron detto Brunello,</l>
<l>che poche miglia inanzi ne camina;</l>
<l>di tal virtù, che chi nel dito ha quello,</l>
<l>contra il mal degl'incanti ha medicina.</l>
<l>Sa de furti e d'inganni Brunel, quanto</l>
<l>colui, che tien Ruggier, sappia d'incanto.</l>
</lg>
<lg type="ottava"><head>70</head>
<l>Questo Brunel sì pratico e sì astuto,</l>
<l>come io ti dico, è dal suo re mandato</l>
<l>acciò che col suo ingegno e con l'aiuto</l>
<l>di questo annello, in tal cose provato,</l>
<l>di quella ròcca dove è ritenuto,</l>
<l>traggia Ruggier, che così s'è vantato,</l>
<l>et ha così promesso al suo signore,</l>
<l>a cui Ruggiero è più d'ogn'altro a core.</l>
</lg>
<lg type="ottava"><head>71</head>
<l>Ma perché il tuo Ruggiero a te sol abbia,</l>
<l>e non al re Agramante, ad obligarsi</l>
<l>che tratto sia de l'incantata gabbia,</l>
<l>t'insegnerò il remedio che de' usarsi.</l>
<l>Tu te n'andrai tre dì lungo la sabbia</l>
<l>del mar, ch'è oramai presso a dimostrarsi;</l>
<l>il terzo giorno in un albergo teco</l>
<l>arriverà costui c'ha l'annel seco.</l>
</lg>
<lg type="ottava"><head>72</head>
<l>La sua statura, acciò tu lo conosca,</l>
<l>non è sei palmi; et ha il capo ricciuto;</l>
<l>le chiome ha nere, et ha la pelle fosca;</l>
<l>pallido il viso, oltre il dover barbuto;</l>
<l>gli occhi gonfiati e guardatura losca;</l>
<l>schiacciato il naso, e ne le ciglia irsuto;</l>
<l>l'abito, acciò ch'io lo dipinga intero,</l>
<l>è stretto e corto, e sembra di corriero.</l>
</lg>
<lg type="ottava"><head>73</head>
<l>Con esso lui t'accaderà soggetto</l>
<l>di ragionar di quelli incanti strani:</l>
<l>mostra d'aver, come tu avra' in effetto,</l>
<l>disio che 'l mago sia teco alle mani;</l>
<l>ma non monstrar che ti sia stato detto</l>
<l>di quel suo annel che fa gl'incanti vani.</l>
<l>Egli t'offerirà mostrar la via</l>
<l>fin alla ròcca, e farti compagnia.</l>
</lg>
<lg type="ottava"><head>74</head>
<l>Tu gli va dietro: e come t'avicini</l>
<l>a quella ròcca sì ch'ella si scopra,</l>
<l>dàgli la morte; né pietà t'inchini</l>
<l>che tu non metta il mio consiglio in opra.</l>
<l>Né far ch'egli il pensier tuo s'indovini,</l>
<l>e ch'abbia tempo che l'annel lo copra;</l>
<l>perché ti spariria dagli occhi, tosto</l>
<l>ch'in bocca il sacro annel s'avesse posto. -</l>
</lg>
<lg type="ottava"><head>75</head>
<l>Così parlando, giunsero sul mare,</l>
<l>dove presso a Bordea mette Garonna.</l>
<l>Quivi, non senza alquanto lagrimare,</l>
<l>si dipartì l'una da l'altra donna.</l>
<l>La figliuola d'Amon, che per slegare</l>
<l>di prigione il suo amante non assonna,</l>
<l>caminò tanto, che venne una sera</l>
<l>ad uno albergo, ove Brunel prim'era.</l>
</lg>
<lg type="ottava"><head>76</head>
<l>Conosce ella Brunel come lo vede,</l>
<l>di cui la forma avea sculpita in mente:</l>
<l>onde ne viene, ove ne va, gli chiede;</l>
<l>quel le risponde, e d'ogni cosa mente.</l>
<l>La donna, già prevista, non gli cede</l>
<l>in dir menzogne, e simula ugualmente</l>
<l>e patria e stirpe e setta e nome e sesso;</l>
<l>e gli volta alle man pur gli occhi spesso.</l>
</lg>
<lg type="ottava"><head>77</head>
<l>Gli va gli occhi alle man spesso voltando,</l>
<l>in dubbio sempre esser da lui rubata;</l>
<l>né lo lascia venir troppo accostando,</l>
<l>di sua condizion bene informata.</l>
<l>Stavano insieme in questa guisa, quando</l>
<l>l'orecchia da un rumor lor fu intruonata.</l>
<l>Poi vi dirò, Signor, che ne fu causa,</l>
<l>ch'avrò fatto al cantar debita pausa.</l>
</lg>
</div1>

<div1 type="canto">
<head>Canto 4</head>
<lg type="ottava"><head>1</head>
<l>Quantunque il simular sia le più volte</l>
<l>ripreso, e dia di mala mente indici,</l>
<l>si truova pur in molte cose e molte</l>
<l>aver fatti evidenti benefici,</l>
<l>e danni e biasmi e morti aver già tolte;</l>
<l>che non conversiam sempre con gli amici</l>
<l>in questa assai più oscura che serena</l>
<l>vita mortal, tutta d'invidia piena.</l>
</lg>
<lg type="ottava"><head>2</head>
<l>Se, dopo lunga prova, a gran fatica</l>
<l>trovar si può chi ti sia amico vero,</l>
<l>et a chi senza alcun sospetto dica</l>
<l>e discoperto mostri il tuo pensiero;</l>
<l>che de' far di Ruggier la bella amica</l>
<l>con quel Brunel non puro e non sincero,</l>
<l>ma tutto simulato e tutto finto,</l>
<l>come la maga le l'avea dipinto?</l>
</lg>
<lg type="ottava"><head>3</head>
<l>Simula anch'ella; e così far conviene</l>
<l>con esso lui di finzioni padre;</l>
<l>e, come io dissi, spesso ella gli tiene</l>
<l>gli occhi alle man, ch'eran rapaci e ladre.</l>
<l>Ecco all'orecchie un gran rumor lor viene.</l>
<l>Disse la donna: - O gloriosa Madre,</l>
<l>o Re del ciel, che cosa sarà questa? -</l>
<l>E dove era il rumor si trovò presta.</l>
</lg>
<lg type="ottava"><head>4</head>
<l>E vede l'oste e tutta la famiglia,</l>
<l>e chi a finestre e chi fuor ne la via,</l>
<l>tener levati al ciel gli occhi e le ciglia,</l>
<l>come l'ecclisse o la cometa sia.</l>
<l>Vede la donna un'alta maraviglia,</l>
<l>che di leggier creduta non saria:</l>
<l>vede passar un gran destriero alato,</l>
<l>che porta in aria un cavalliero armato.</l>
</lg>
<lg type="ottava"><head>5</head>
<l>Grandi eran l'ale e di color diverso,</l>
<l>e vi sedea nel mezzo un cavalliero,</l>
<l>di ferro armato luminoso e terso;</l>
<l>e vêr ponente avea dritto il sentiero.</l>
<l>Calossi, e fu tra le montagne immerso:</l>
<l>e, come dicea l'oste (e dicea il vero),</l>
<l>quel era un negromante, e facea spesso</l>
<l>quel varco, or più da lungi, or più da presso.</l>
</lg>
<lg type="ottava"><head>6</head>
<l>Volando, talor s'alza ne le stelle,</l>
<l>e poi quasi talor la terra rade;</l>
<l>e ne porta con lui tutte le belle</l>
<l>donne che trova per quelle contrade:</l>
<l>talmente che le misere donzelle</l>
<l>ch'abbino o aver si credano beltade</l>
<l>(come affatto costui tutte le invole)</l>
<l>non escon fuor sì che le veggia il sole.</l>
</lg>
<lg type="ottava"><head>7</head>
<l>- Egli sul Pireneo tiene un castello</l>
<l>(narrava l'oste) fatto per incanto,</l>
<l>tutto d'acciaio, e sì lucente e bello,</l>
<l>ch'altro al mondo non è mirabil tanto.</l>
<l>Già molti cavallier sono iti a quello,</l>
<l>e nessun del ritorno si dà vanto:</l>
<l>sì ch'io penso, signore, e temo forte,</l>
<l>o che sian presi, o sian condotti a morte. -</l>
</lg>
<lg type="ottava"><head>8</head>
<l>La donna il tutto ascolta, e le ne giova,</l>
<l>credendo far, come farà per certo,</l>
<l>con l'annello mirabile tal prova,</l>
<l>che ne fia il mago e il suo castel deserto;</l>
<l>e dice a l'oste: - Or un de' tuoi mi trova,</l>
<l>che più di me sia del viaggio esperto;</l>
<l>ch'io non posso durar, tanto ho il cor vago</l>
<l>di far battaglia contra a questo mago. -</l>
</lg>
<lg type="ottava"><head>9</head>
<l>- Non ti mancherà guida (le rispose</l>
<l>Brunello allora), e ne verrò teco io:</l>
<l>meco ho la strada in scritto, et altre cose</l>
<l>che ti faran piacere il venir mio. -</l>
<l>Vòlse dir de l'annel; ma non l'espose</l>
<l>né chiarì più, per non pagarne il fio.</l>
<l>- Grato mi fia (disse ella) il venir tuo; -</l>
<l>volendo dir ch'indi l'annel fia suo.</l>
</lg>
<lg type="ottava"><head>10</head>
<l>Quel ch'era utile a dir, disse; e quel tacque,</l>
<l>che nuocer le potea col Saracino.</l>
<l>Avea l'oste un destrier ch'a costei piacque,</l>
<l>ch'era buon da battaglia e da camino:</l>
<l>comperollo, e partissi come nacque</l>
<l>del bel giorno seguente il matutino.</l>
<l>Prese la via per una stretta valle,</l>
<l>con Brunello ora inanzi, ora alle spalle.</l>
</lg>
<lg type="ottava"><head>11</head>
<l>Di monte in monte e d'uno in altro bosco</l>
<l>giunseno ove l'altezza di Pirene</l>
<l>può dimostrar, se non è l'aer fosco,</l>
<l>e Francia e Spagna e due diverse arene,</l>
<l>come Apennin scopre il mar schiavo e il tósco</l>
<l>dal giogo onde a Camaldoli si viene.</l>
<l>Quindi per aspro e faticoso calle</l>
<l>si discendea ne la profonda valle.</l>
</lg>
<lg type="ottava"><head>12</head>
<l>Vi sorge in mezzo un sasso che la cima</l>
<l>d'un bel muro d'acciar tutta si fascia;</l>
<l>e quella tanto inverso il ciel sublima,</l>
<l>che quanto ha intorno, inferior si lascia.</l>
<l>Non faccia, chi non vola, andarvi stima;</l>
<l>che spesa indarno vi saria ogni ambascia.</l>
<l>Brunel disse: - Ecco dove prigionieri</l>
<l>il mago tien le donne e i cavallieri. -</l>
</lg>
<lg type="ottava"><head>13</head>
<l>Da quattro canti era tagliato, e tale</l>
<l>che parea dritto a fil de la sinopia.</l>
<l>Da nessun lato né sentier né scale</l>
<l>v'eran, che di salir facesser copia:</l>
<l>e ben appar che d'animal ch'abbia ale</l>
<l>sia quella stanza nido e tana propia.</l>
<l>Quivi la donna esser conosce l'ora</l>
<l>di tor l'annello e far che Brunel mora.</l>
</lg>
<lg type="ottava"><head>14</head>
<l>Ma le par atto vile a insanguinarsi</l>
<l>d'un uom senza arme e di sì ignobil sorte;</l>
<l>che ben potrà posseditrice farsi</l>
<l>del ricco annello, e lui non porre a morte.</l>
<l>Brunel non avea mente a riguardarsi;</l>
<l>sì ch'ella il prese, e lo legò ben forte</l>
<l>ad uno abete ch'alta avea la cima:</l>
<l>ma di dito l'annel gli trasse prima.</l>
</lg>
<lg type="ottava"><head>15</head>
<l>Né per lacrime, gemiti o lamenti</l>
<l>che facesse Brunel, lo vòlse sciorre.</l>
<l>Smontò de la montagna a passi lenti,</l>
<l>tanto che fu nel pian sotto la torre.</l>
<l>E perché alla battaglia s'appresenti</l>
<l>il negromante, al corno suo ricorre:</l>
<l>e dopo il suon, con minacciose grida</l>
<l>lo chiama al campo, et alla pugna 'l sfida.</l>
</lg>
<lg type="ottava"><head>16</head>
<l>Non stette molto a uscir fuor de la porta</l>
<l>l'incantator, ch'udì 'l suono e la voce.</l>
<l>L'alato corridor per l'aria il porta</l>
<l>contra costei, che sembra uomo feroce.</l>
<l>La donna da principio si conforta,</l>
<l>che vede che colui poco le nuoce:</l>
<l>non porta lancia né spada né mazza,</l>
<l>ch'a forar l'abbia o romper la corazza.</l>
</lg>
<lg type="ottava"><head>17</head>
<l>Da la sinistra sol lo scudo avea,</l>
<l>tutto coperto di seta vermiglia;</l>
<l>ne la man destra un libro, onde facea</l>
<l>nascer, leggendo, l'alta maraviglia:</l>
<l>che la lancia talor correr parea,</l>
<l>e fatto avea a più d'un batter le ciglia;</l>
<l>talor parea ferir con mazza o stocco,</l>
<l>e lontano era, e non avea alcun tocco.</l>
</lg>
<lg type="ottava"><head>18</head>
<l>Non è finto il destrier, ma naturale,</l>
<l>ch'una giumenta generò d'un grifo:</l>
<l>simile al padre avea la piuma e l'ale,</l>
<l>li piedi anteriori, il capo e il grifo;</l>
<l>in tutte l'altre membra parea quale</l>
<l>era la madre, e chiamasi ippogrifo;</l>
<l>che nei monti Rifei vengon, ma rari,</l>
<l>molto di là dagli aghiacciati mari.</l>
</lg>
<lg type="ottava"><head>19</head>
<l>Quivi per forza lo tirò d'incanto;</l>
<l>e poi che l'ebbe, ad altro non attese,</l>
<l>e con studio e fatica operò tanto,</l>
<l>ch'a sella e briglia il cavalcò in un mese:</l>
<l>così ch'in terra e in aria e in ogni canto</l>
<l>lo facea volteggiar senza contese.</l>
<l>Non finzion d'incanto, come il resto,</l>
<l>ma vero e natural si vedea questo.</l>
</lg>
<lg type="ottava"><head>20</head>
<l>Del mago ogn'altra cosa era figmento;</l>
<l>che comparir facea pel rosso il giallo:</l>
<l>ma con la donna non fu di momento;</l>
<l>che per l'annel non può vedere in fallo.</l>
<l>Più colpi tuttavia diserra al vento,</l>
<l>e quinci e quindi spinge il suo cavallo;</l>
<l>e si dibatte e si travaglia tutta,</l>
<l>come era, inanzi che venisse, instrutta.</l>
</lg>
<lg type="ottava"><head>21</head>
<l>E poi che esercitata si fu alquanto</l>
<l>sopra il destrier, smontar vòlse anco a piede,</l>
<l>per poter meglio al fin venir di quanto</l>
<l>la cauta maga instruzion le diede.</l>
<l>Il mago vien per far l'estremo incanto;</l>
<l>che del fatto ripar né sa né crede:</l>
<l>scuopre lo scudo, e certo si prosume</l>
<l>farla cader con l'incantato lume.</l>
</lg>
<lg type="ottava"><head>22</head>
<l>Potea così scoprirlo al primo tratto,</l>
<l>senza tenere i cavallieri a bada;</l>
<l>ma gli piacea veder qualche bel tratto</l>
<l>di correr l'asta o di girar la spada:</l>
<l>come si vede ch'all'astuto gatto</l>
<l>scherzar col topo alcuna volta aggrada;</l>
<l>e poi che quel piacer gli viene a noia,</l>
<l>dargli di morso, e al fin voler che muoia.</l>
</lg>
<lg type="ottava"><head>23</head>
<l>Dico che 'l mago al gatto, e gli altri al topo</l>
<l>s'assimigliâr ne le battaglie dianzi;</l>
<l>ma non s'assimigliâr già così, dopo</l>
<l>che con l'annel si fe' la donna inanzi.</l>
<l>Attenta e fissa stava a quel ch'era uopo,</l>
<l>acciò che nulla seco il mago avanzi;</l>
<l>e come vide che lo scudo aperse,</l>
<l>chiuse gli occhi, e lasciò quivi caderse.</l>
</lg>
<lg type="ottava"><head>24</head>
<l>Non che il fulgor del lucido metallo,</l>
<l>come soleva agli altri, a lei nocesse;</l>
<l>ma così fece acciò che dal cavallo</l>
<l>contra sé il vano incantator scendesse:</l>
<l>né parte andò del suo disegno in fallo;</l>
<l>che tosto ch'ella il capo in terra messe,</l>
<l>accelerando il volator le penne,</l>
<l>con larghe ruote in terra a por si venne.</l>
</lg>
<lg type="ottava"><head>25</head>
<l>Lascia all'arcion lo scudo, che già posto</l>
<l>avea ne la coperta, e a piè discende</l>
<l>verso la donna che, come reposto</l>
<l>lupo alla macchia il capriolo, attende.</l>
<l>Senza più indugio ella si leva tosto</l>
<l>che l'ha vicino, e ben stretto lo prende.</l>
<l>Avea lasciato quel misero in terra</l>
<l>il libro che facea tutta la guerra:</l>
</lg>
<lg type="ottava"><head>26</head>
<l>e con una catena ne correa,</l>
<l>che solea portar cinta a simil uso;</l>
<l>perché non men legar colei credea,</l>
<l>che per adietro altri legare era uso.</l>
<l>La donna in terra posto già l'avea:</l>
<l>se quel non si difese, io ben l'escuso;</l>
<l>che troppo era la cosa differente</l>
<l>tra un debol vecchio e lei tanto possente.</l>
</lg>
<lg type="ottava"><head>27</head>
<l>Disegnando levargli ella la testa,</l>
<l>alza la man vittoriosa in fretta;</l>
<l>ma poi che 'l viso mira, il colpo arresta,</l>
<l>quasi sdegnando sì bassa vendetta;</l>
<l>un venerabil vecchio in faccia mesta</l>
<l>vede esser quel ch'ella ha giunto alla stretta,</l>
<l>che mostra al viso crespo e al pelo bianco</l>
<l>età di settanta anni o poco manco.</l>
</lg>
<lg type="ottava"><head>28</head>
<l>- Tommi la vita, giovene, per Dio, -</l>
<l>dicea il vecchio pien d'ira e di dispetto;</l>
<l>ma quella a torla avea sì il cor restio,</l>
<l>come quel di lasciarla avria diletto.</l>
<l>La donna di sapere ebbe disio</l>
<l>chi fosse il negromante, et a che effetto</l>
<l>edificasse in quel luogo selvaggio</l>
<l>la ròcca, e faccia a tutto il mondo oltraggio.</l>
</lg>
<lg type="ottava"><head>29</head>
<l>- Né per maligna intenzione, ahi lasso!</l>
<l>(disse piangendo il vecchio incantatore)</l>
<l>feci la bella ròcca in cima al sasso,</l>
<l>né per avidità son rubatore;</l>
<l>ma per ritrar sol dall'estremo passo</l>
<l>un cavallier gentil, mi mosse amore,</l>
<l>che, come il ciel mi mostra, in tempo breve</l>
<l>morir cristiano a tradimento deve.</l>
</lg>
<lg type="ottava"><head>30</head>
<l>Non vede il sol tra questo e il polo austrino</l>
<l>un giovene sì bello e sì prestante:</l>
<l>Ruggiero ha nome, il qual da piccolino</l>
<l>da me nutrito fu, ch'io sono Atlante.</l>
<l>Disio d'onore e suo fiero destino</l>
<l>l'han tratto in Francia dietro al re Agramante;</l>
<l>et io, che l'amai sempre più che figlio,</l>
<l>lo cerco trar di Francia e di periglio.</l>
</lg>
<lg type="ottava"><head>31</head>
<l>La bella ròcca solo edificai</l>
<l>per tenervi Ruggier sicuramente,</l>
<l>che preso fu da me, come sperai</l>
<l>che fossi oggi tu preso similmente;</l>
<l>e donne e cavallier, che tu vedrai,</l>
<l>poi ci ho ridotti, et altra nobil gente,</l>
<l>acciò che quando a voglia sua non esca,</l>
<l>avendo compagnia, men gli rincresca.</l>
</lg>
<lg type="ottava"><head>32</head>
<l>Pur ch'uscir di là su non si domande,</l>
<l>d'ogn'altro gaudio lor cura mi tocca;</l>
<l>che quanto averne da tutte le bande</l>
<l>si può del mondo, è tutto in quella ròcca:</l>
<l>suoni, canti, vestir, giuochi, vivande,</l>
<l>quanto può cor pensar, può chieder bocca.</l>
<l>Ben seminato avea, ben cogliea il frutto;</l>
<l>ma tu sei giunto a disturbarmi il tutto.</l>
</lg>
<lg type="ottava"><head>33</head>
<l>Deh, se non hai del viso il cor men bello,</l>
<l>non impedir il mio consiglio onesto!</l>
<l>Piglia lo scudo (ch'io tel dono) e quello</l>
<l>destrier che va per l'aria così presto;</l>
<l>e non t'impacciar oltra nel castello,</l>
<l>o tranne uno o duo amici, e lascia il resto;</l>
<l>o tranne tutti gli altri, e più non chero,</l>
<l>se non che tu mi lasci il mio Ruggiero.</l>
</lg>
<lg type="ottava"><head>34</head>
<l>E se disposto sei volermel tôrre,</l>
<l>deh, prima almen che tu 'l rimeni in Francia,</l>
<l>piacciati questa afflitta anima sciorre</l>
<l>de la sua scorza, ormai putrida e rancia! -</l>
<l>Rispose la donzella: - Lui vo' porre</l>
<l>in libertà: tu, se sai, gracchia e ciancia;</l>
<l>né mi offerir di dar lo scudo in dono,</l>
<l>o quel destrier, che miei, non più tuoi sono:</l>
</lg>
<lg type="ottava"><head>35</head>
<l>né s'anco stesse a te di tôrre e darli,</l>
<l>mi parrebbe che 'l cambio convenisse.</l>
<l>Tu di' che Ruggier tieni per vietarli</l>
<l>il male influsso di sue stelle fisse.</l>
<l>O che non puoi saperlo, o non schivarli,</l>
<l>sappiendol, ciò che 'l ciel di lui prescrisse:</l>
<l>ma se 'l mal tuo, c'hai sì vicin, non vedi,</l>
<l>peggio l'altrui c'ha da venir prevedi.</l>
</lg>
<lg type="ottava"><head>36</head>
<l>Non pregar ch'io t'uccida, ch'i tuoi preghi</l>
<l>sariano indarno; e se pur vuoi la morte,</l>
<l>ancor che tutto il mondo dar la nieghi,</l>
<l>da sé la può aver sempre animo forte.</l>
<l>Ma pria che l'alma da la carne sleghi,</l>
<l>a tutti i tuoi prigioni apri le porte. -</l>
<l>Così dice la donna, e tuttavia</l>
<l>il mago preso incontra al sasso invia.</l>
</lg>
<lg type="ottava"><head>37</head>
<l>Legato de la sua propria catena</l>
<l>andava Atlante, e la donzella appresso,</l>
<l>che così ancor se ne fidava a pena,</l>
<l>ben che in vista parea tutto rimesso.</l>
<l>Non molti passi dietro se la mena,</l>
<l>ch'a' piè del monte han ritrovato il fesso,</l>
<l>e li scaglioni onde si monta in giro,</l>
<l>fin ch'alla porta del castel saliro.</l>
</lg>
<lg type="ottava"><head>38</head>
<l>Di su la soglia Atlante un sasso tolle,</l>
<l>di caratteri e strani segni insculto.</l>
<l>Sotto, vasi vi son, che chiamano olle,</l>
<l>che fuman sempre, e dentro han foco occulto.</l>
<l>L'incantator le spezza; e a un tratto il colle</l>
<l>riman deserto, inospite et inculto;</l>
<l>né muro appar né torre in alcun lato,</l>
<l>come se mai castel non vi sia stato.</l>
</lg>
<lg type="ottava"><head>39</head>
<l>Sbrigossi dalla donna il mago alora,</l>
<l>come fa spesso il tordo da la ragna;</l>
<l>e con lui sparve il suo castello a un'ora,</l>
<l>e lasciò in libertà quella compagna.</l>
<l>Le donne e i cavallier si trovâr fuora</l>
<l>de le superbe stanze alla campagna:</l>
<l>e furon di lor molte a chi ne dolse;</l>
<l>che tal franchezza un gran piacer lor tolse.</l>
</lg>
<lg type="ottava"><head>40</head>
<l>Quivi è Gradasso, quivi è Sacripante,</l>
<l>quivi è Prasildo, il nobil cavalliero</l>
<l>che con Rinaldo venne di Levante,</l>
<l>e seco Iroldo, il par d'amici vero.</l>
<l>Al fin trovò la bella Bradamante</l>
<l>quivi il desiderato suo Ruggiero,</l>
<l>che, poi che n'ebbe certa conoscenza,</l>
<l>le fe' buona e gratissima accoglienza;</l>
</lg>
<lg type="ottava"><head>41</head>
<l>come a colei che più che gli occhi sui,</l>
<l>più che 'l suo cor, più che la propria vita</l>
<l>Ruggiero amò dal dì ch'essa per lui</l>
<l>si trasse l'elmo, onde ne fu ferita.</l>
<l>Lungo sarebbe a dir come, e da cui,</l>
<l>e quanto ne la selva aspra e romita</l>
<l>si cercâr poi la notte e il giorno chiaro;</l>
<l>né, se non qui, mai più si ritrovaro.</l>
</lg>
<lg type="ottava"><head>42</head>
<l>Or che quivi la vede, e sa ben ch'ella</l>
<l>è stata sola la sua redentrice,</l>
<l>di tanto gaudio ha pieno il cor, che appella</l>
<l>sé fortunato et unico felice.</l>
<l>Scesero il monte, e dismontaro in quella</l>
<l>valle, ove fu la donna vincitrice,</l>
<l>e dove l'ippogrifo trovaro anco,</l>
<l>ch'avea lo scudo, ma coperto, al fianco.</l>
</lg>
<lg type="ottava"><head>43</head>
<l>La donna va per prenderlo nel freno:</l>
<l>e quel l'aspetta fin che se gli accosta;</l>
<l>poi spiega l'ale per l'aer sereno,</l>
<l>e si ripon non lungi a mezza costa.</l>
<l>Ella lo segue: e quel né più né meno</l>
<l>si leva in aria, e non troppo si scosta;</l>
<l>come fa la cornacchia in secca arena,</l>
<l>che dietro il cane or qua or là si mena.</l>
</lg>
<lg type="ottava"><head>44</head>
<l>Ruggier, Gradasso, Sacripante, e tutti</l>
<l>quei cavallier che scesi erano insieme,</l>
<l>chi di su, chi di giù, si son ridutti</l>
<l>dove che torni il volatore han speme.</l>
<l>Quel, poi che gli altri invano ebbe condutti</l>
<l>più volte e sopra le cime supreme</l>
<l>e negli umidi fondi tra quei sassi,</l>
<l>presso a Ruggiero al fin ritenne i passi.</l>
</lg>
<lg type="ottava"><head>45</head>
<l>E questa opera fu del vecchio Atlante,</l>
<l>di cui non cessa la pietosa voglia</l>
<l>di trar Ruggier del gran periglio instante:</l>
<l>di ciò sol pensa e di ciò solo ha doglia.</l>
<l>Però gli manda or l'ippogrifo avante,</l>
<l>perché d'Europa con questa arte il toglia.</l>
<l>Ruggier lo piglia, e seco pensa trarlo;</l>
<l>ma quel s'arretra, e non vuol seguitarlo.</l>
</lg>
<lg type="ottava"><head>46</head>
<l>Or di Frontin quel animoso smonta</l>
<l>(Frontino era nomato il suo destriero),</l>
<l>e sopra quel che va per l'aria monta,</l>
<l>e con li spron gli adizza il core altiero.</l>
<l>Quel corre alquanto, et indi i piedi ponta,</l>
<l>e sale inverso il ciel, via più leggiero</l>
<l>che 'l girifalco, a cui lieva il capello</l>
<l>il mastro a tempo, e fa veder l'augello.</l>
</lg>
<lg type="ottava"><head>47</head>
<l>La bella donna, che sì in alto vede</l>
<l>e con tanto periglio il suo Ruggiero,</l>
<l>resta attonita in modo, che non riede</l>
<l>per lungo spazio al sentimento vero.</l>
<l>Ciò che già inteso avea di Ganimede</l>
<l>ch'al ciel fu assunto dal paterno impero,</l>
<l>dubita assai che non accada a quello,</l>
<l>non men gentil di Ganimede e bello.</l>
</lg>
<lg type="ottava"><head>48</head>
<l>Con gli occhi fissi al ciel lo segue quanto</l>
<l>basta il veder; ma poi che si dilegua</l>
<l>sì, che la vista non può correr tanto,</l>
<l>lascia che sempre l'animo lo segua.</l>
<l>Tuttavia con sospir, gemito e pianto</l>
<l>non ha, né vuol aver pace né triegua.</l>
<l>Poi che Ruggier di vista se le tolse,</l>
<l>al buon destrier Frontin gli occhi rivolse:</l>
</lg>
<lg type="ottava"><head>49</head>
<l>e si deliberò di non lasciarlo,</l>
<l>che fosse in preda a chi venisse prima;</l>
<l>ma di condurlo seco, e di poi darlo</l>
<l>al suo signor, ch'anco veder pur stima.</l>
<l>Poggia l'augel, né può Ruggier frenarlo:</l>
<l>di sotto rimaner vede ogni cima</l>
<l>et abbassarsi in guisa, che non scorge</l>
<l>dove è piano il terren né dove sorge.</l>
</lg>
<lg type="ottava"><head>50</head>
<l>Poi che sì ad alto vien, ch'un picciol punto</l>
<l>lo può stimar chi da la terra il mira,</l>
<l>prende la via verso ove cade a punto</l>
<l>il sol, quando col Granchio si raggira;</l>
<l>e per l'aria ne va come legno unto</l>
<l>a cui nel mar propizio vento spira.</l>
<l>Lasciànlo andar, che farà buon camino,</l>
<l>e torniamo a Rinaldo paladino.</l>
</lg>
<lg type="ottava"><head>51</head>
<l>Rinaldo l'altro e l'altro giorno scórse,</l>
<l>spinto dal vento, un gran spazio di mare,</l>
<l>quando a ponente e quando contra l'Orse,</l>
<l>che notte e dì non cessa mai soffiare.</l>
<l>Sopra la Scozia ultimamente sorse,</l>
<l>dove la selva Calidonia appare,</l>
<l>che spesso fra gli antiqui ombrosi cerri</l>
<l>s'ode sonar di bellicosi ferri.</l>
</lg>
<lg type="ottava"><head>52</head>
<l>Vanno per quella i cavallieri erranti,</l>
<l>incliti in arme, di tutta Bretagna,</l>
<l>e de' prossimi luoghi e de' distanti,</l>
<l>di Francia, di Norvegia e de Lamagna.</l>
<l>Chi non ha gran valor, non vada inanti;</l>
<l>che dove cerca onor, morte guadagna.</l>
<l>Gran cose in essa già fece Tristano,</l>
<l>Lancillotto, Galasso, Artù e Galvano,</l>
</lg>
<lg type="ottava"><head>53</head>
<l>et altri cavallieri e de la nuova</l>
<l>e de la vecchia Tavola famosi:</l>
<l>restano ancor di più d'una lor pruova</l>
<l>li monumenti e li trofei pomposi.</l>
<l>L'arme Rinaldo e il suo Baiardo truova,</l>
<l>e tosto si fa por nei liti ombrosi,</l>
<l>et al nochier comanda che si spicche</l>
<l>e lo vada aspettar a Beroicche.</l>
</lg>
<lg type="ottava"><head>54</head>
<l>Senza scudiero e senza compagnia</l>
<l>va il cavallier per quella selva immensa,</l>
<l>facendo or una et or un'altra via,</l>
<l>dove più aver strane aventure pensa.</l>
<l>Capitò il primo giorno a una badia,</l>
<l>che buona parte del suo aver dispensa</l>
<l>in onorar nel suo cenobio adorno,</l>
<l>le donne e i cavallier che vanno attorno.</l>
</lg>
<lg type="ottava"><head>55</head>
<l>Bella accoglienza i monachi e l'abbate</l>
<l>fêro a Rinaldo, il qual domandò loro</l>
<l>(non prima già che con vivande grate</l>
<l>avesse avuto il ventre amplo ristoro)</l>
<l>come dai cavallier sien ritrovate</l>
<l>spesso aventure per quel tenitoro,</l>
<l>dove si possa in qualche fatto eggregio</l>
<l>l'uom dimostrar, se merta biasmo o pregio.</l>
</lg>
<lg type="ottava"><head>56</head>
<l>Risposongli ch'errando in quelli boschi,</l>
<l>trovar potria strane aventure e molte:</l>
<l>ma come i luoghi, i fatti ancor son foschi;</l>
<l>che non se n'ha notizia le più volte.</l>
<l>- Cerca (diceano) andar dove conoschi</l>
<l>che l'opre tue non restino sepolte,</l>
<l>acciò dietro al periglio e alla fatica</l>
<l>segua la fama, e il debito ne dica.</l>
</lg>
<lg type="ottava"><head>57</head>
<l>E se del tuo valor cerchi far prova,</l>
<l>t'è preparata la più degna impresa</l>
<l>che ne l'antiqua etade o ne la nova</l>
<l>giamai da cavallier sia stata presa.</l>
<l>La figlia del re nostro or se ritrova</l>
<l>bisognosa d'aiuto e di difesa</l>
<l>contra un baron che Lurcanio si chiama,</l>
<l>che tor le cerca e la vita e la fama.</l>
</lg>
<lg type="ottava"><head>58</head>
<l>Questo Lurcanio al padre l'ha accusata</l>
<l>(forse per odio più che per ragione)</l>
<l>averla a mezza notte ritrovata</l>
<l>trarr'un suo amante a sé sopra un verrone.</l>
<l>Per le leggi del regno condannata</l>
<l>al fuoco fia, se non truova campione</l>
<l>che fra un mese, oggimai presso a finire,</l>
<l>l'iniquo accusator faccia mentire.</l>
</lg>
<lg type="ottava"><head>59</head>
<l>L'aspra legge di Scozia, empia e severa,</l>
<l>vuol ch'ogni donna, e di ciascuna sorte,</l>
<l>ch'ad uom si giunga, e non gli sia mogliera,</l>
<l>s'accusata ne viene, abbia la morte.</l>
<l>Né riparar si può ch'ella non pèra,</l>
<l>quando per lei non venga un guerrier forte</l>
<l>che tolga la difesa, e che sostegna</l>
<l>che sia innocente e di morire indegna.</l>
</lg>
<lg type="ottava"><head>60</head>
<l>Il re, dolente per Ginevra bella</l>
<l>(che così nominata è la sua figlia),</l>
<l>ha publicato per città e castella,</l>
<l>che s'alcun la difesa di lei piglia,</l>
<l>e che l'estingua la calunnia fella</l>
<l>(pur che sia nato di nobil famiglia),</l>
<l>l'avrà per moglie, et uno stato, quale</l>
<l>fia convenevol dote a donna tale.</l>
</lg>
<lg type="ottava"><head>61</head>
<l>Ma se fra un mese alcun per lei non viene,</l>
<l>o venendo non vince, sarà uccisa.</l>
<l>Simile impresa meglio ti conviene,</l>
<l>ch'andar pei boschi errando a questa guisa:</l>
<l>oltre ch'onor e fama te n'aviene</l>
<l>ch'in eterno da te non fia divisa,</l>
<l>guadagni il fior di quante belle donne</l>
<l>da l'Indo sono all'Atlantee colonne;</l>
</lg>
<lg type="ottava"><head>62</head>
<l>e una ricchezza appresso, et uno stato</l>
<l>che sempre far ti può viver contento;</l>
<l>e la grazia del re, se suscitato</l>
<l>per te gli fia il suo onor, che è quasi spento.</l>
<l>Poi per cavalleria tu se' ubligato</l>
<l>a vendicar di tanto tradimento</l>
<l>costei, che per commune opinione,</l>
<l>di vera pudicizia è un paragone. -</l>
</lg>
<lg type="ottava"><head>63</head>
<l>Pensò Rinaldo alquanto, e poi rispose:</l>
<l>- Una donzella dunque de' morire</l>
<l>perché lasciò sfogar ne l'amorose</l>
<l>sue braccia al suo amator tanto desire?</l>
<l>Sia maladetto chi tal legge pose,</l>
<l>e maladetto chi la può patire!</l>
<l>Debitamente muore una crudele,</l>
<l>non chi dà vita al suo amator fedele.</l>
</lg>
<lg type="ottava"><head>64</head>
<l>Sia vero o falso che Ginevra tolto</l>
<l>s'abbia il suo amante, io non riguardo a questo:</l>
<l>d'averlo fatto la loderei molto,</l>
<l>quando non fosse stato manifesto.</l>
<l>Ho in sua difesa ogni pensier rivolto:</l>
<l>datemi pur un chi mi guidi presto,</l>
<l>e dove sia l'accusator mi mene;</l>
<l>ch'io spero in Dio Ginevra trar di pene.</l>
</lg>
<lg type="ottava"><head>65</head>
<l>Non vo' già dir ch'ella non l'abbia fatto;</l>
<l>che nol sappiendo, il falso dir potrei:</l>
<l>dirò ben che non de' per simil atto</l>
<l>punizion cadere alcuna in lei;</l>
<l>e dirò che fu ingiusto o che fu matto</l>
<l>chi fece prima li statuti rei;</l>
<l>e come iniqui rivocar si denno,</l>
<l>e nuova legge far con miglior senno.</l>
</lg>
<lg type="ottava"><head>66</head>
<l>S'un medesimo ardor, s'un disir pare</l>
<l>inchina e sforza l'uno e l'altro sesso</l>
<l>a quel suave fin d'amor, che pare</l>
<l>all'ignorante vulgo un grave eccesso;</l>
<l>perché si de' punir donna o biasmare,</l>
<l>che con uno o più d'uno abbia commesso</l>
<l>quel che l'uom fa con quante n'ha appetito,</l>
<l>e lodato ne va, non che impunito?</l>
</lg>
<lg type="ottava"><head>67</head>
<l>Son fatti in questa legge disuguale</l>
<l>veramente alle donne espressi torti;</l>
<l>e spero in Dio mostrar che gli è gran male</l>
<l>che tanto lungamente si comporti. -</l>
<l>Rinaldo ebbe il consenso universale,</l>
<l>che fur gli antiqui ingiusti e male accorti,</l>
<l>che consentiro a così iniqua legge,</l>
<l>e mal fa il re, che può, né la corregge.</l>
</lg>
<lg type="ottava"><head>68</head>
<l>Poi che la luce candida e vermiglia</l>
<l>de l'altro giorno aperse l'emispero,</l>
<l>Rinaldo l'arme e il suo Baiardo piglia,</l>
<l>e di quella badia tolle un scudiero,</l>
<l>che con lui viene a molte leghe e miglia,</l>
<l>sempre nel bosco orribilmente fiero,</l>
<l>verso la terra ove la lite nuova</l>
<l>de la donzella de' venir in pruova.</l>
</lg>
<lg type="ottava"><head>69</head>
<l>Avean, cercando abbreviar camino,</l>
<l>lasciato pel sentier la maggior via;</l>
<l>quando un gran pianto udîr sonar vicino,</l>
<l>che la foresta d'ogn'intorno empìa.</l>
<l>Baiardo spinse l'un, l'altro il ronzino</l>
<l>verso una valle onde quel grido uscia:</l>
<l>e fra dui mascalzoni una donzella</l>
<l>vider, che di lontan parea assai bella;</l>
</lg>
<lg type="ottava"><head>70</head>
<l>ma lacrimosa e addolorata quanto</l>
<l>donna o donzella o mai persona fosse.</l>
<l>Le sono dui col ferro nudo a canto,</l>
<l>per farle far l'erbe di sangue rosse.</l>
<l>Ella con preghi differendo alquanto</l>
<l>giva il morir, sin che pietà si mosse.</l>
<l>Venne Rinaldo; e come se n'accorse,</l>
<l>con alti gridi e gran minaccie accorse.</l>
</lg>
<lg type="ottava"><head>71</head>
<l>Voltaro i malandrin tosto le spalle,</l>
<l>che 'l soccorso lontan vider venire,</l>
<l>e se appiattâr ne la profonda valle.</l>
<l>Il paladin non li curò seguire:</l>
<l>venne a la donna, e qual gran colpa dàlle</l>
<l>tanta punizion, cerca d'udire;</l>
<l>e per tempo avanzar, fa allo scudiero</l>
<l>levarla in groppa, e torna al suo sentiero.</l>
</lg>
<lg type="ottava"><head>72</head>
<l>E cavalcando poi meglio la guata</l>
<l>molto esser bella e di maniere accorte,</l>
<l>ancor che fosse tutta spaventata</l>
<l>per la paura ch'ebbe de la morte.</l>
<l>Poi ch'ella fu di nuovo domandata</l>
<l>chi l'avea tratta a sì infelice sorte,</l>
<l>incominciò con umil voce a dire</l>
<l>quel ch'io vo' all'altro canto differire.</l>
</lg>
</div1>

<div1 type="canto">
<head>Canto 5</head>
<lg type="ottava"><head>1</head>
<l>Tutti gli altri animai che sono in terra,</l>
<l>o che vivon quieti e stanno in pace,</l>
<l>o se vengono a rissa e si fan guerra,</l>
<l>alla femina il maschio non la face:</l>
<l>l'orsa con l'orso al bosco sicura erra,</l>
<l>la leonessa appresso il leon giace;</l>
<l>col lupo vive la lupa sicura,</l>
<l>né la iuvenca ha del torel paura.</l>
</lg>
<lg type="ottava"><head>2</head>
<l>Ch'abominevol peste, che Megera</l>
<l>è venuta a turbar gli umani petti?</l>
<l>che si sente il marito e la mogliera</l>
<l>sempre garrir d'ingiuriosi detti,</l>
<l>stracciar la faccia e far livida e nera,</l>
<l>bagnar di pianto i geniali letti;</l>
<l>e non di pianto sol, ma alcuna volta</l>
<l>di sangue gli ha bagnati l'ira stolta.</l>
</lg>
<lg type="ottava"><head>3</head>
<l>Parmi non sol gran mal, ma che l'uom faccia</l>
<l>contra natura e sia di Dio ribello,</l>
<l>che s'induce a percuotere la faccia</l>
<l>di bella donna, o romperle un capello:</l>
<l>ma chi le dà veneno, o chi le caccia</l>
<l>l'alma del corpo con laccio o coltello,</l>
<l>ch'uomo sia quel non crederò in eterno,</l>
<l>ma in vista umana un spirto de l'inferno.</l>
</lg>
<lg type="ottava"><head>4</head>
<l>Cotali esser doveano i duoi ladroni</l>
<l>che Rinaldo cacciò da la donzella,</l>
<l>da lor condotta in quei scuri valloni</l>
<l>perché non se n'udisse più novella.</l>
<l>Io lasciai ch'ella render le cagioni</l>
<l>s'apparechiava di sua sorte fella</l>
<l>al paladin, che le fu buono amico:</l>
<l>or, seguendo l'istoria, così dico.</l>
</lg>
<lg type="ottava"><head>5</head>
<l>La donna incominciò: - Tu intenderai</l>
<l>la maggior crudeltade e la più espressa,</l>
<l>ch'in Tebe o in Argo o ch'in Micene mai,</l>
<l>o in loco più crudel fosse commessa.</l>
<l>E se rotando il sole i chiari rai,</l>
<l>qui men ch'all'altre region s'appressa,</l>
<l>credo ch'a noi malvolentieri arrivi,</l>
<l>perché veder sì crudel gente schivi.</l>
</lg>
<lg type="ottava"><head>6</head>
<l>Ch'agli nemici gli uomini sien crudi,</l>
<l>in ogni età se n'è veduto esempio;</l>
<l>ma dar la morte a chi procuri e studi</l>
<l>il tuo ben sempre, è troppo ingiusto et empio.</l>
<l>E acciò che meglio il vero io ti denudi,</l>
<l>perché costor volessero far scempio</l>
<l>degli anni verdi miei contra ragione,</l>
<l>ti dirò da principio ogni cagione.</l>
</lg>
<lg type="ottava"><head>7</head>
<l>Voglio che sappi, signor mio, ch'essendo</l>
<l>tenera ancora, alli servigi venni</l>
<l>de la figlia del re, con cui crescendo,</l>
<l>buon luogo in corte et onorato tenni.</l>
<l>Crudele Amore, al mio stato invidendo,</l>
<l>fe' che seguace, ahi lassa! gli divenni:</l>
<l>fe' d'ogni cavallier, d'ogni donzello</l>
<l>parermi il duca d'Albania più bello.</l>
</lg>
<lg type="ottava"><head>8</head>
<l>Perché egli mostrò amarmi più che molto,</l>
<l>io ad amar lui con tutto il cor mi mossi.</l>
<l>Ben s'ode il ragionar, si vede il volto,</l>
<l>ma dentro il petto mal giudicar possi.</l>
<l>Credendo, amando, non cessai che tolto</l>
<l>l'ebbi nel letto, e non guardai ch'io fossi</l>
<l>di tutte le real camere in quella</l>
<l>che più secreta avea Ginevra bella;</l>
</lg>
<lg type="ottava"><head>9</head>
<l>dove tenea le sue cose più care,</l>
<l>e dove le più volte ella dormia.</l>
<l>Si può di quella in s'un verrone entrare,</l>
<l>che fuor del muro al discoperto uscia.</l>
<l>Io facea il mio amator quivi montare;</l>
<l>e la scala di corde onde salia,</l>
<l>io stessa dal verron giù gli mandai</l>
<l>qual volta meco aver lo desiai:</l>
</lg>
<lg type="ottava"><head>10</head>
<l>che tante volte ve lo fei venire,</l>
<l>quanto Ginevra me ne diede l'agio,</l>
<l>che solea mutar letto, or per fuggire</l>
<l>il tempo ardente, or il brumal malvagio.</l>
<l>Non fu veduto d'alcun mai salire;</l>
<l>però che quella parte del palagio</l>
<l>risponde verso alcune case rotte,</l>
<l>dove nessun mai passa o giorno o notte.</l>
</lg>
<lg type="ottava"><head>11</head>
<l>Continuò per molti giorni e mesi</l>
<l>tra noi secreto l'amoroso gioco:</l>
<l>sempre crebbe l'amore; e sì m'accesi,</l>
<l>che tutta dentro io mi sentia di foco:</l>
<l>e cieca ne fui sì, ch'io non compresi</l>
<l>ch'egli fingeva molto, e amava poco;</l>
<l>ancor che li suo' inganni discoperti</l>
<l>esser doveanmi a mille segni certi.</l>
</lg>
<lg type="ottava"><head>12</head>
<l>Dopo alcun dì si mostrò nuovo amante</l>
<l>de la bella Ginevra. Io non so appunto</l>
<l>s'allora cominciasse, o pur inante</l>
<l>de l'amor mio, n'avesse il cor già punto.</l>
<l>Vedi s'in me venuto era arrogante,</l>
<l>s'imperio nel mio cor s'aveva assunto;</l>
<l>che mi scoperse, e non ebbe rossore</l>
<l>chiedermi aiuto in questo nuovo amore.</l>
</lg>
<lg type="ottava"><head>13</head>
<l>Ben mi dicea ch'uguale al mio non era,</l>
<l>né vero amor quel ch'egli avea a costei;</l>
<l>ma simulando esserne acceso, spera</l>
<l>celebrarne i legitimi imenei.</l>
<l>Dal re ottenerla fia cosa leggiera,</l>
<l>qualor vi sia la volontà di lei;</l>
<l>che di sangue e di stato in tutto il regno</l>
<l>non era, dopo il re, di lu' il più degno.</l>
</lg>
<lg type="ottava"><head>14</head>
<l>Mi persuade, se per opra mia</l>
<l>potesse al suo signor genero farsi</l>
<l>(che veder posso che se n'alzeria</l>
<l>a quanto presso al re possa uomo alzarsi),</l>
<l>che me n'avria bon merto, e non saria</l>
<l>mai tanto beneficio per scordarsi;</l>
<l>e ch'alla moglie e ch'ad ogn'altro inante</l>
<l>mi porrebbe egli in sempre essermi amante.</l>
</lg>
<lg type="ottava"><head>15</head>
<l>Io, ch'era tutta a satisfargli intenta,</l>
<l>né seppi o vòlsi contradirgli mai,</l>
<l>e sol quei giorni io mi vidi contenta,</l>
<l>ch'averlo compiaciuto mi trovai;</l>
<l>piglio l'occasion che s'appresenta</l>
<l>di parlar d'esso e di lodarlo assai;</l>
<l>et ogni industria adopro, ogni fatica</l>
<l>per far del mio amator Ginevra amica.</l>
</lg>
<lg type="ottava"><head>16</head>
<l>Feci col core e con l'effetto tutto</l>
<l>quel che far si poteva, e sallo Idio;</l>
<l>né con Ginevra mai potei far frutto,</l>
<l>ch'io le ponessi in grazia il duca mio:</l>
<l>e questo, che ad amar ella avea indutto</l>
<l>tutto il pensiero e tutto il suo disio</l>
<l>un gentil cavallier, bello e cortese,</l>
<l>venuto in Scozia di lontan paese;</l>
</lg>
<lg type="ottava"><head>17</head>
<l>che con un suo fratel ben giovinetto</l>
<l>venne d'Italia a stare in questa corte;</l>
<l>si fe' ne l'arme poi tanto perfetto,</l>
<l>che la Bretagna non avea il più forte.</l>
<l>Il re l'amava, e ne mostrò l'effetto;</l>
<l>che gli donò di non picciola sorte</l>
<l>castella e ville e iuridizioni,</l>
<l>e lo fe' grande al par dei gran baroni.</l>
</lg>
<lg type="ottava"><head>18</head>
<l>Grato era al re, più grato era alla figlia</l>
<l>quel cavallier chiamato Ariodante,</l>
<l>per esser valoroso a maraviglia;</l>
<l>ma più, ch'ella sapea che l'era amante.</l>
<l>Né Vesuvio, né il monte di Siciglia,</l>
<l>né Troia avampò mai di fiamme tante,</l>
<l>quante ella conoscea che per suo amore</l>
<l>Ariodante ardea per tutto il core.</l>
</lg>
<lg type="ottava"><head>19</head>
<l>L'amar che dunque ella facea colui</l>
<l>con cor sincero e con perfetta fede,</l>
<l>fe' che pel duca male udita fui;</l>
<l>né mai risposta da sperar mi diede:</l>
<l>anzi quanto io pregava più per lui</l>
<l>e gli studiava d'impetrar mercede,</l>
<l>ella, biasmandol sempre e dispregiando,</l>
<l>se gli venìa più sempre inimicando.</l>
</lg>
<lg type="ottava"><head>20</head>
<l>Io confortai l'amator mio sovente,</l>
<l>che volesse lasciar la vana impresa;</l>
<l>né si sperasse mai volger la mente</l>
<l>di costei, troppo ad altro amore intesa:</l>
<l>e gli feci conoscer chiaramente,</l>
<l>come era sì d'Ariodante accesa,</l>
<l>che quanta acqua è nel mar, piccola dramma</l>
<l>non spegneria de la sua immensa fiamma.</l>
</lg>
<lg type="ottava"><head>21</head>
<l>Questo da me più volte Polinesso</l>
<l>(che così nome ha il duca) avendo udito,</l>
<l>e ben compreso e visto per se stesso</l>
<l>che molto male era il suo amor gradito;</l>
<l>non pur di tanto amor si fu rimesso,</l>
<l>ma di vedersi un altro preferito,</l>
<l>come superbo, così mal sofferse,</l>
<l>che tutto in ira e in odio si converse.</l>
</lg>
<lg type="ottava"><head>22</head>
<l>E tra Ginevra e l'amator suo pensa</l>
<l>tanta discordia e tanta lite porre,</l>
<l>e farvi inimicizia così intensa,</l>
<l>che mai più non si possino comporre;</l>
<l>e por Ginevra in ignominia immensa</l>
<l>donde non s'abbia o viva o morta a tôrre:</l>
<l>né de l'iniquo suo disegno meco</l>
<l>vòlse, o con altri, ragionar che seco.</l>
</lg>
<lg type="ottava"><head>23</head>
<l>Fatto il pensier: "Dalinda mia, mi dice</l>
<l>(che così son nomata), saper déi,</l>
<l>che come suol tornar da la radice</l>
<l>arbor che tronchi e quattro volte e sei;</l>
<l>così la pertinacia mia infelice,</l>
<l>ben che sia tronca dai successi rei,</l>
<l>di germogliar non resta; che venire</l>
<l>pur vorria a fin di questo suo desire.</l>
</lg>
<lg type="ottava"><head>24</head>
<l>E non lo bramo tanto per diletto,</l>
<l>quanto perché vorrei vincer la pruova;</l>
<l>e non possendo farlo con effetto,</l>
<l>s'io lo fo imaginando, anco mi giuova.</l>
<l>Voglio, qual volta tu mi dài ricetto,</l>
<l>quando allora Ginevra si ritruova</l>
<l>nuda nel letto, che pigli ogni vesta</l>
<l>ch'ella posta abbia, e tutta te ne vesta.</l>
</lg>
<lg type="ottava"><head>25</head>
<l>Come ella s'orna e come il crin dispone</l>
<l>studia imitarla, e cerca il più che sai</l>
<l>di parer dessa, e poi sopra il verrone</l>
<l>a mandar giù la scala ne verrai.</l>
<l>Io verrò a te con imaginazione</l>
<l>che quella sii, di cui tu i panni avrai:</l>
<l>e così spero, me stesso ingannando,</l>
<l>venir in breve il mio desir sciemando".</l>
</lg>
<lg type="ottava"><head>26</head>
<l>Così disse egli. Io che divisa e sevra</l>
<l>e lungi era da me, non posi mente</l>
<l>che questo in che pregando egli persevra,</l>
<l>era una fraude pur troppo evidente;</l>
<l>e dal verron, coi panni di Ginevra,</l>
<l>mandai la scala onde salì sovente;</l>
<l>e non m'accorsi prima de l'inganno,</l>
<l>che n'era già tutto accaduto il danno.</l>
</lg>
<lg type="ottava"><head>27</head>
<l>Fatto in quel tempo con Ariodante</l>
<l>il duca avea queste parole o tali</l>
<l>(che grandi amici erano stati inante</l>
<l>che per Ginevra si fesson rivali):</l>
<l>"Mi maraviglio (incominciò il mio amante)</l>
<l>ch'avendoti io fra tutti li mie' uguali</l>
<l>sempre avuto il rispetto e sempre amato,</l>
<l>ch'io sia da te sì mal rimunerato.</l>
</lg>
<lg type="ottava"><head>28</head>
<l>Io son ben certo che comprendi e sai</l>
<l>di Ginevra e di me l'antiquo amore;</l>
<l>e per sposa legitima oggimai</l>
<l>per impetrarla son dal mio signore.</l>
<l>Perché mi turbi tu? perché pur vai</l>
<l>senza frutto in costei ponendo il core?</l>
<l>Io ben a te rispetto avrei, per Dio,</l>
<l>s'io nel tuo grado fossi, e tu nel mio".</l>
</lg>
<lg type="ottava"><head>29</head>
<l>"Et io (rispose Ariodante a lui)</l>
<l>di te mi maraviglio maggiormente;</l>
<l>che di lei prima inamorato fui,</l>
<l>che tu l'avessi vista solamente:</l>
<l>e so che sai quanto è l'amor tra nui,</l>
<l>ch'esser non può, di quel che sia, più ardente;</l>
<l>e sol d'essermi moglie intende e brama:</l>
<l>e so che certo sai ch'ella non t'ama.</l>
</lg>
<lg type="ottava"><head>30</head>
<l>Perché non hai tu dunque a me il rispetto</l>
<l>per l'amicizia nostra, che domande</l>
<l>ch'a te aver debba, e ch'io t'avre' in effetto,</l>
<l>se tu fossi con lei di me più grande?</l>
<l>Né men di te per moglie averla aspetto,</l>
<l>se ben tu sei più ricco in queste bande:</l>
<l>io non son meno al re, che tu sia, grato,</l>
<l>ma più di te da la sua figlia amato".</l>
</lg>
<lg type="ottava"><head>31</head>
<l>"Oh (disse il duca a lui), grande è cotesto</l>
<l>errore a che t'ha il folle amor condutto!</l>
<l>Tu credi esser più amato; io credo questo</l>
<l>medesmo: ma si può vedere al frutto.</l>
<l>Tu fammi ciò c'hai seco, manifesto,</l>
<l>et io il secreto mio t'aprirò tutto;</l>
<l>e quel di noi che manco aver si veggia,</l>
<l>ceda a chi vince, e d'altro si proveggia.</l>
</lg>
<lg type="ottava"><head>32</head>
<l>E sarò pronto se tu vuoi ch'io giuri</l>
<l>di non dir cosa mai che mi riveli:</l>
<l>così voglio ch'ancor tu m'assicuri</l>
<l>che quel ch'io ti dirò, sempre mi celi".</l>
<l>Venner dunque d'accordo alli scongiuri,</l>
<l>e posero le man sugli Evangeli:</l>
<l>e poi che di tacer fede si diero,</l>
<l>Ariodante incominciò primiero.</l>
</lg>
<lg type="ottava"><head>33</head>
<l>E disse per lo giusto e per lo dritto</l>
<l>come tra sé e Ginevra era la cosa;</l>
<l>ch'ella gli avea giurato e a bocca e in scritto,</l>
<l>che mai non saria ad altri, ch'a-llui, sposa;</l>
<l>e se dal re le venìa contraditto,</l>
<l>gli promettea di sempre esser ritrosa</l>
<l>da tutti gli altri maritaggi poi,</l>
<l>e viver sola in tutti i giorni suoi:</l>
</lg>
<lg type="ottava"><head>34</head>
<l>e ch'esso era in speranza, pel valore</l>
<l>ch'avea mostrato in arme a più d'un segno,</l>
<l>et era per mostrare a laude, a onore,</l>
<l>a beneficio del re e del suo regno,</l>
<l>di crescer tanto in grazia al suo signore,</l>
<l>che sarebbe da lui stimato degno</l>
<l>che la figliuola sua per moglie avesse,</l>
<l>poi che piacer a lei così intendesse.</l>
</lg>
<lg type="ottava"><head>35</head>
<l>Poi disse: "A questo termine son io,</l>
<l>né credo già ch'alcun mi venga appresso:</l>
<l>né cerco più di questo, né desio</l>
<l>de l'amor d'essa aver segno più espresso;</l>
<l>né più vorrei, se non quanto da Dio</l>
<l>per connubio legitimo è concesso:</l>
<l>e saria invano il domandar più inanzi;</l>
<l>che di bontà so come ogn'altra avanzi".</l>
</lg>
<lg type="ottava"><head>36</head>
<l>Poi ch'ebbe il vero Ariodante esposto</l>
<l>de la mercé ch'aspetta a sua fatica,</l>
<l>Polinesso, che già s'avea proposto</l>
<l>di far Ginevra al suo amator nemica,</l>
<l>cominciò: "Sei da me molto discosto,</l>
<l>e vo' che di tua bocca anco tu 'l dica;</l>
<l>e del mio ben veduta la radice,</l>
<l>che confessi me solo esser felice.</l>
</lg>
<lg type="ottava"><head>37</head>
<l>Finge ella teco, né t'ama né prezza;</l>
<l>che ti pasce di speme e di parole:</l>
<l>oltra questo, il tuo amor sempre a sciochezza,</l>
<l>quando meco ragiona, imputar suole.</l>
<l>Io ben d'esserle caro altra certezza</l>
<l>veduta n'ho, che di promesse e fole;</l>
<l>e tel dirò sotto la fé in secreto,</l>
<l>ben che farei più il debito a star cheto.</l>
</lg>
<lg type="ottava"><head>38</head>
<l>Non passa mese, che tre, quattro e sei</l>
<l>e talor diece notti, io non mi truovi</l>
<l>nudo abbracciato in quel piacer con lei,</l>
<l>ch'all'amoroso ardor par che sì giovi:</l>
<l>sì che tu puoi veder s'a' piacer miei</l>
<l>son d'aguagliar le ciance che tu pruovi.</l>
<l>Cedimi dunque, e d'altro ti provedi,</l>
<l>poi che sì inferior di me ti vedi".</l>
</lg>
<lg type="ottava"><head>39</head>
<l>"Non ti vo' creder questo (gli rispose</l>
<l>Ariodante), e certo so che menti;</l>
<l>e composto fra te t'hai queste cose</l>
<l>acciò che da l'impresa io mi spaventi:</l>
<l>ma perché a lei son troppo ingiuriose,</l>
<l>questo c'hai detto sostener convienti;</l>
<l>che non bugiardo sol, ma voglio ancora</l>
<l>che tu sei traditor mostrarti or ora".</l>
</lg>
<lg type="ottava"><head>40</head>
<l>Suggiunse il duca: "Non sarebbe onesto</l>
<l>che noi volessen la battaglia tôrre</l>
<l>di quel che t'offerisco manifesto,</l>
<l>quando ti piaccia, inanzi agli occhi porre".</l>
<l>Resta smarrito Ariodante a questo,</l>
<l>e per l'ossa un tremor freddo gli scorre;</l>
<l>e se creduto ben gli avesse a pieno,</l>
<l>venìa sua vita allora allora meno.</l>
</lg>
<lg type="ottava"><head>41</head>
<l>Con cor trafitto e con pallida faccia,</l>
<l>e con voce tremante e bocca amara</l>
<l>rispose: "Quando sia che tu mi faccia</l>
<l>veder questa aventura tua sì rara,</l>
<l>prometto di costei lasciar la traccia,</l>
<l>a te sì liberale, a me sì avara:</l>
<l>ma ch'io tel voglia creder, non far stima,</l>
<l>s'io non lo veggio con questi occhi prima".</l>
</lg>
<lg type="ottava"><head>42</head>
<l>"Quando ne sarà il tempo, avisarotti",</l>
<l>suggiunse Polinesso, e dipartisse.</l>
<l>Non credo che passâr più di due notti,</l>
<l>ch'ordine fu che 'l duca a me venisse.</l>
<l>Per scoccar dunque i lacci che condotti</l>
<l>avea sì cheti, andò al rivale, e disse</l>
<l>che s'ascondesse la notte seguente</l>
<l>tra quelle case ove non sta mai gente:</l>
</lg>
<lg type="ottava"><head>43</head>
<l>e dimostrògli un luogo a dirimpetto</l>
<l>di quel verrone ove solea salire.</l>
<l>Ariodante avea preso sospetto</l>
<l>che lo cercasse far quivi venire,</l>
<l>come in un luogo dove avesse eletto</l>
<l>di por gli aguati, e farvelo morire,</l>
<l>sotto questa finzion, che vuol mostrargli</l>
<l>quel di Ginevra, ch'impossibil pargli.</l>
</lg>
<lg type="ottava"><head>44</head>
<l>Di volervi venir prese partito,</l>
<l>ma in guisa che di lui non sia men forte;</l>
<l>perché accadendo che fosse assalito,</l>
<l>si truovi sì, che non tema di morte.</l>
<l>Un suo fratello avea saggio et ardito,</l>
<l>il più famoso in arme de la corte,</l>
<l>detto Lurcanio; e avea più cor con esso,</l>
<l>che se dieci altri avesse avuto appresso.</l>
</lg>
<lg type="ottava"><head>45</head>
<l>Seco chiamollo, e vòlse che prendesse</l>
<l>l'arme; e la notte lo menò con lui:</l>
<l>non che 'l secreto suo già gli dicesse;</l>
<l>né l'avria detto ad esso né ad altrui.</l>
<l>Da sé lontano un trar di pietra il messe:</l>
<l>"Se mi senti chiamar, vien (disse) a nui;</l>
<l>ma se non senti, prima ch'io ti chiami,</l>
<l>non ti partir di qui, frate, se m'ami".</l>
</lg>
<lg type="ottava"><head>46</head>
<l>"Va pur, non dubitar", disse il fratello:</l>
<l>e così venne Ariodante cheto,</l>
<l>e si celò nel solitario ostello</l>
<l>ch'era d'incontro al mio verron secreto.</l>
<l>Vien d'altra parte il fraudolente e fello,</l>
<l>che d'infamar Ginevra era sì lieto;</l>
<l>e fa il segno, tra noi solito inante,</l>
<l>a me che de l'inganno era ignorante.</l>
</lg>
<lg type="ottava"><head>47</head>
<l>Et io con veste candida, e fregiata</l>
<l>per mezzo a liste d'oro e d'ogn'intorno,</l>
<l>e con rete pur d'or, tutta adombrata</l>
<l>di bei fiocchi vermigli al capo intorno</l>
<l>(foggia che sol fu da Ginevra usata,</l>
<l>non d'alcun'altra), udito il segno, torno</l>
<l>sopra il verron, ch'in modo era locato,</l>
<l>che mi scopria dinanzi e d'ogni lato.</l>
</lg>
<lg type="ottava"><head>48</head>
<l>Lurcanio in questo mezzo dubitando</l>
<l>che 'l fratello a pericolo non vada,</l>
<l>o come è pur commun disio, cercando</l>
<l>di spiar sempre ciò che ad altri accada;</l>
<l>l'era pian pian venuto seguitando,</l>
<l>tenendo l'ombre e la più oscura strada:</l>
<l>e a men di dieci passi a lui discosto,</l>
<l>nel medesimo ostel s'era riposto.</l>
</lg>
<lg type="ottava"><head>49</head>
<l>Non sappiendo io di questo cosa alcuna,</l>
<l>venni al verron ne l'abito c'ho detto,</l>
<l>sì come già venuta era più d'una</l>
<l>e più di due fiate a buono effetto.</l>
<l>Le veste si vedean chiare alla luna;</l>
<l>né dissimile essendo anch'io d'aspetto</l>
<l>né di persona da Ginevra molto,</l>
<l>fece parere un per un altro il volto:</l>
</lg>
<lg type="ottava"><head>50</head>
<l>e tanto più, ch'era gran spazio in mezzo</l>
<l>fra dove io venni e quelle inculte case,</l>
<l>ai dui fratelli, che stavano al rezzo,</l>
<l>il duca agevolmente persuase</l>
<l>quel ch'era falso. Or pensa in che ribrezzo</l>
<l>Ariodante, in che dolor rimase.</l>
<l>Vien Polinesso, e alla scala s'appoggia</l>
<l>che giù manda'gli, e monta in su la loggia.</l>
</lg>
<lg type="ottava"><head>51</head>
<l>A prima giunta io gli getto le braccia</l>
<l>al collo, ch'io non penso esser veduta;</l>
<l>lo bacio in bocca e per tutta la faccia,</l>
<l>come far soglio ad ogni sua venuta.</l>
<l>Egli più de l'usato si procaccia</l>
<l>d'accarezzarmi, e la sua fraude aiuta.</l>
<l>Quell'altro al rio spettacolo condutto,</l>
<l>misero sta lontano, e vede il tutto.</l>
</lg>
<lg type="ottava"><head>52</head>
<l>Cade in tanto dolor, che si dispone</l>
<l>allora allora di voler morire:</l>
<l>e il pome de la spada in terra pone;</l>
<l>che su la punta si volea ferire.</l>
<l>Lurcanio che con grande ammirazione</l>
<l>avea veduto il duca a me salire,</l>
<l>ma non già conosciuto chi si fosse,</l>
<l>scorgendo l'atto del fratel, si mosse;</l>
</lg>
<lg type="ottava"><head>53</head>
<l>e gli vietò che con la propria mano</l>
<l>non si passasse in quel furore il petto.</l>
<l>S'era più tardo o poco più lontano,</l>
<l>non giugnea a tempo, e non faceva effetto.</l>
<l>"Ah misero fratel, fratello insano</l>
<l>(gridò), perc'hai perduto l'intelletto,</l>
<l>ch'una femina a morte trar ti debbia?</l>
<l>Ch'ir possan tutte come al vento nebbia!</l>
</lg>
<lg type="ottava"><head>54</head>
<l>Cerca far morir lei, che morir merta,</l>
<l>e serva a più tuo onor tu la tua morte.</l>
<l>Fu d'amar lei, quando non t'era aperta</l>
<l>la fraude sua: or è da odiar ben forte,</l>
<l>poi che con gli occhi tuoi tu vedi certa,</l>
<l>quanto sia meretrice, e di che sorte.</l>
<l>Serba quest'arme che volti in te stesso,</l>
<l>a far dinanzi al re tal fallo espresso".</l>
</lg>
<lg type="ottava"><head>55</head>
<l>Quando si vede Ariodante giunto</l>
<l>sopra il fratel, la dura impresa lascia;</l>
<l>ma la sua intenzion da quel ch'assunto</l>
<l>avea già di morir, poco s'accascia.</l>
<l>Quindi si leva, e porta non che punto,</l>
<l>ma trapassato il cor d'estrema ambascia;</l>
<l>pur finge col fratel, che quel furore</l>
<l>non abbia più, che dianzi avea nel core.</l>
</lg>
<lg type="ottava"><head>56</head>
<l>Il seguente matin, senza far motto</l>
<l>al suo fratello o ad altri, in via si messe</l>
<l>da la mortal disperazion condotto;</l>
<l>né di lui per più dì fu chi sapesse.</l>
<l>Fuor che 'l duca e il fratello, ogn'altro indòtto</l>
<l>era chi mosso al dipartir l'avesse.</l>
<l>Ne la casa del re di lui diversi</l>
<l>ragionamenti e in tutta Scozia fêrsi.</l>
</lg>

<lg type="ottava"><head>57</head>
<l>In capo d'otto o di più giorni in corte</l>
<l>venne inanzi a Ginevra un viandante,</l>
<l>e novelle arrecò di mala sorte:</l>
<l>che s'era in mar summerso Ariodante</l>
<l>di volontaria sua libera morte,</l>
<l>non per colpa di borea o di levante.</l>
<l>D'un sasso che sul mar sporgea molt'alto</l>
<l>avea col capo in giù preso un gran salto.</l>
</lg>
<lg type="ottava"><head>58</head>
<l>Colui dicea: "Pria che venisse a questo,</l>
<l>a me che a caso riscontrò per via,</l>
<l>disse: "Vien meco, acciò che manifesto</l>
<l>per te a Ginevra il mio successo sia;</l>
<l>e dille poi, che la cagion del resto</l>
<l>che tu vedrai di me, ch'or ora fia,</l>
<l>è stato sol perc'ho troppo veduto:</l>
<l>felice, se senza occhi io fossi suto!"</l>
</lg>
<lg type="ottava"><head>59</head>
<l>Eramo a caso sopra Capobasso,</l>
<l>che verso Irlanda alquanto sporge in mare.</l>
<l>Così dicendo, di cima d'un sasso</l>
<l>lo vidi a capo in giù sott'acqua andare.</l>
<l>Io lo lasciai nel mare, et a gran passo</l>
<l>ti son venuto la nuova a portare".</l>
<l>Ginevra, sbigottita e in viso smorta,</l>
<l>rimase a quello annunzio mezza morta.</l>
</lg>
<lg type="ottava"><head>60</head>
<l>Oh Dio, che disse e fece, poi che sola</l>
<l>si ritrovò nel suo fidato letto!</l>
<l>Percosse il seno, e si stracciò la stola,</l>
<l>e fece all'aureo crin danno e dispetto,</l>
<l>ripetendo sovente la parola</l>
<l>ch'Ariodante avea in estremo detto:</l>
<l>che la cagion del suo caso empio e tristo</l>
<l>tutta venìa per aver troppo visto.</l>
</lg>
<lg type="ottava"><head>61</head>
<l>Il rumor scorse di costui per tutto,</l>
<l>che per dolor s'avea dato la morte.</l>
<l>Di questo il re non tenne il viso asciutto,</l>
<l>né cavallier né donna de la corte.</l>
<l>Di tutti il suo fratel mostrò più lutto;</l>
<l>e si sommerse nel dolor sì forte,</l>
<l>ch'ad essempio di lui, contra se stesso</l>
<l>voltò quasi la man per irgli appresso.</l>
</lg>
<lg type="ottava"><head>62</head>
<l>E molte volte ripetendo seco,</l>
<l>che fu Ginevra che 'l fratel gli estinse,</l>
<l>e che non fu se non quell'atto bieco</l>
<l>che di lei vide, ch'a morir lo spinse;</l>
<l>di voler vendicarsene sì cieco</l>
<l>venne, e sì l'ira e sì il dolor lo vinse,</l>
<l>che di perder la grazia vilipese,</l>
<l>et aver l'odio del re e del paese.</l>
</lg>
<lg type="ottava"><head>63</head>
<l>E inanzi al re, quando era più di gente</l>
<l>la sala piena, se ne venne, e disse:</l>
<l>"Sappi, signor, che di levar la mente</l>
<l>al mio fratel, sì ch'a morir ne gisse,</l>
<l>stata è la figlia tua sola nocente;</l>
<l>ch'a lui tanto dolor l'alma trafisse</l>
<l>d'aver veduta lei poco pudica,</l>
<l>che più che vita ebbe la morte amica.</l>
</lg>
<lg type="ottava"><head>64</head>
<l>Erane amante, e perché le sue voglie</l>
<l>disoneste non fur, nol vo' coprire:</l>
<l>per virtù meritarla aver per moglie</l>
<l>da te sperava, e per fedel servire;</l>
<l>ma mentre il lasso ad odorar le foglie</l>
<l>stava lontano, altrui vide salire,</l>
<l>salir su l'arbor riserbato, e tutto</l>
<l>essergli tolto il disiato frutto".</l>
</lg>
<lg type="ottava"><head>65</head>
<l>E seguitò, come egli avea veduto</l>
<l>venir Ginevra sul verrone, e come</l>
<l>mandò la scala, onde era a lei venuto</l>
<l>un drudo suo, di chi egli non sa il nome,</l>
<l>che s'avea, per non esser conosciuto,</l>
<l>cambiati i panni e nascose le chiome.</l>
<l>Suggiunse che con l'arme egli volea</l>
<l>provar tutto esser ver ciò che dicea.</l>
</lg>
<lg type="ottava"><head>66</head>
<l>Tu puoi pensar se 'l padre addolorato</l>
<l>riman, quando accusar sente la figlia;</l>
<l>sì perché ode di lei quel che pensato</l>
<l>mai non avrebbe, e n'ha gran maraviglia;</l>
<l>sì perché sa che fia necessitato</l>
<l>(se la difesa alcun guerrier non piglia,</l>
<l>il qual Lurcanio possa far mentire)</l>
<l>di condannarla e di farla morire.</l>
</lg>
<lg type="ottava"><head>67</head>
<l>Io non credo, signor, che ti sia nuova</l>
<l>la legge nostra che condanna a morte</l>
<l>ogni donna e donzella, che si pruova</l>
<l>di sé far copia altrui ch'al suo consorte.</l>
<l>Morta ne vien, s'in un mese non truova</l>
<l>in sua difesa un cavallier sì forte,</l>
<l>che contra il falso accusator sostegna</l>
<l>che sia innocente e di morire indegna.</l>
</lg>
<lg type="ottava"><head>68</head>
<l>Ha fatto il re bandir, per liberarla</l>
<l>(che pur gli par ch'a torto sia accusata),</l>
<l>che vuol per moglie e con gran dote darla</l>
<l>a chi torrà l'infamia che l'è data.</l>
<l>Chi per lei comparisca non si parla</l>
<l>guerriero ancora, anzi l'un l'altro guata;</l>
<l>che quel Lurcanio in arme è così fiero,</l>
<l>che par che di lui tema ogni guerriero.</l>
</lg>
<lg type="ottava"><head>69</head>
<l>Atteso ha l'empia sorte, che Zerbino,</l>
<l>fratel di lei, nel regno non si truove;</l>
<l>che va già molti mesi peregrino,</l>
<l>mostrando di sé in arme inclite pruove:</l>
<l>che quando si trovasse più vicino</l>
<l>quel cavallier gagliardo, o in luogo dove</l>
<l>potesse avere a tempo la novella,</l>
<l>non mancheria d'aiuto alla sorella.</l>
</lg>
<lg type="ottava"><head>70</head>
<l>Il re, ch'intanto cerca di sapere</l>
<l>per altra pruova, che per arme, ancora,</l>
<l>se sono queste accuse o false o vere,</l>
<l>se dritto o torto è che sua figlia mora;</l>
<l>ha fatto prender certe cameriere</l>
<l>che lo dovrian saper, se vero fôra:</l>
<l>ond'io previdi, che se presa era io,</l>
<l>troppo periglio era del duca e mio.</l>
</lg>
<lg type="ottava"><head>71</head>
<l>E la notte medesima mi trassi</l>
<l>fuor de la corte, e al duca mi condussi;</l>
<l>e gli feci veder quanto importassi</l>
<l>al capo d'amendua, se presa io fussi.</l>
<l>Lodommi, e disse ch'io non dubitassi:</l>
<l>a' suoi conforti poi venir m'indussi</l>
<l>ad una sua fortezza ch'è qui presso,</l>
<l>in compagnia di dui che mi diede esso.</l>
</lg>
<lg type="ottava"><head>72</head>
<l>Hai sentito, signor, con quanti effetti</l>
<l>de l'amor mio fei Polinesso certo;</l>
<l>e s'era debitor per tai rispetti</l>
<l>d'avermi cara o no, tu 'l vedi aperto.</l>
<l>Or senti il guidardon che io ricevetti,</l>
<l>vedi la gran mercé del mio gran merto;</l>
<l>vedi se deve, per amare assai,</l>
<l>donna sperar d'essere amata mai:</l>
</lg>
<lg type="ottava"><head>73</head>
<l>che questo ingrato, perfido e crudele,</l>
<l>de la mia fede ha preso dubbio al fine:</l>
<l>venuto è in sospizion ch'io non rivele</l>
<l>al lungo andar le fraudi sue volpine.</l>
<l>Ha finto, acciò che m'allontane e cele</l>
<l>fin che l'ira e il furor del re decline,</l>
<l>voler mandarmi ad un suo luogo forte;</l>
<l>e mi volea mandar dritto alla morte:</l>
</lg>
<lg type="ottava"><head>74</head>
<l>che di secreto ha commesso alla guida,</l>
<l>che come m'abbia in queste selve tratta,</l>
<l>per degno premio di mia fé m'uccida.</l>
<l>Così l'intenzion gli venìa fatta,</l>
<l>se tu non eri appresso alle mie grida.</l>
<l>Ve' come Amor ben chi lui segue, tratta! -</l>
<l>Così narrò Dalinda al paladino,</l>
<l>seguendo tuttavolta il lor camino.</l>
</lg>
<lg type="ottava"><head>75</head>
<l>A cui fu sopra ogn'aventura, grata</l>
<l>questa, d'aver trovata la donzella,</l>
<l>che gli avea tutta l'istoria narrata</l>
<l>de l'innocenzia di Ginevra bella.</l>
<l>E se sperato avea, quando accusata</l>
<l>ancor fosse a ragion, d'aiutar quella,</l>
<l>via con maggior baldanza or viene in prova,</l>
<l>poi che evidente la calunnia truova.</l>
</lg>
<lg type="ottava"><head>76</head>
<l>E verso la città di Santo Andrea,</l>
<l>dove era il re con tutta la famiglia,</l>
<l>e la battaglia singular dovea</l>
<l>esser de la querela de la figlia,</l>
<l>andò Rinaldo quanto andar potea,</l>
<l>fin che vicino giunse a poche miglia;</l>
<l>alla città vicino giunse, dove</l>
<l>trovò un scudier ch'avea più fresche nuove:</l>
</lg>
<lg type="ottava"><head>77</head>
<l>ch'un cavallier istrano era venuto,</l>
<l>ch'a difender Ginevra s'avea tolto,</l>
<l>con non usate insegne, e sconosciuto,</l>
<l>però che sempre ascoso andava molto;</l>
<l>e che dopo che v'era, ancor veduto</l>
<l>non gli avea alcuno al discoperto il volto;</l>
<l>e che 'l proprio scudier che gli servia</l>
<l>dicea giurando: - Io non so dir chi sia. -</l>
</lg>
<lg type="ottava"><head>78</head>
<l>Non cavalcaro molto, ch'alle mura</l>
<l>si trovâr de la terra e in su la porta.</l>
<l>Dalinda andar più inanzi avea paura;</l>
<l>pur va, poi che Rinaldo la conforta.</l>
<l>La porta è chiusa, et a chi n'avea cura</l>
<l>Rinaldo domandò: - Questo ch'importa? -</l>
<l>E fugli detto: perché 'l popul tutto</l>
<l>a veder la battaglia era ridutto,</l>
</lg>
<lg type="ottava"><head>79</head>
<l>che tra Lurcanio e un cavallier istrano</l>
<l>si fa ne l'altro capo de la terra,</l>
<l>ove era un prato spazioso e piano;</l>
<l>e che già cominciata hanno la guerra.</l>
<l>Aperto fu al signor di Montealbano,</l>
<l>e tosto il portinar dietro gli serra.</l>
<l>Per la vòta città Rinaldo passa;</l>
<l>ma la donzella al primo albergo lassa:</l>
</lg>
<lg type="ottava"><head>80</head>
<l>e dice che sicura ivi si stia</l>
<l>fin che ritorni a-llei, che sarà tosto;</l>
<l>e verso il campo poi ratto s'invia,</l>
<l>dove li dui guerrier dato e risposto</l>
<l>molto s'aveano e davan tuttavia.</l>
<l>Stava Lurcanio di mal cor disposto</l>
<l>contra Ginevra; e l'altro in sua difesa</l>
<l>ben sostenea la favorita impresa.</l>
</lg>
<lg type="ottava"><head>81</head>
<l>Sei cavallier con lor ne lo steccato</l>
<l>erano a piedi, armati di corazza,</l>
<l>col duca d'Albania, ch'era montato</l>
<l>s'un possente corsier di buona razza.</l>
<l>Come a gran contestabile, a lui dato</l>
<l>la guardia fu del campo e de la piazza:</l>
<l>e di veder Ginevra in gran periglio</l>
<l>avea il cor lieto, et orgoglioso il ciglio.</l>
</lg>
<lg type="ottava"><head>82</head>
<l>Rinaldo se ne va tra gente e gente;</l>
<l>fassi far largo il buon destrier Baiardo:</l>
<l>chi la tempesta del suo venir sente,</l>
<l>a dargli via non par zoppo né tardo.</l>
<l>Rinaldo vi compar sopra eminente,</l>
<l>e ben rassembra il fior d'ogni gagliardo;</l>
<l>poi si ferma all'incontro ove il re siede:</l>
<l>ognun s'accosta per udir che chiede.</l>
</lg>
<lg type="ottava"><head>83</head>
<l>Rinaldo disse al re: - Magno signore,</l>
<l>non lasciar la battaglia più seguire;</l>
<l>perché di questi dua qualunque more,</l>
<l>sappi ch'a torto tu 'l lasci morire.</l>
<l>L'un crede aver ragione, et è in errore,</l>
<l>e dice il falso, e non sa di mentire;</l>
<l>ma quel medesmo error che 'l suo germano</l>
<l>a morir trasse, a lui pon l'arme in mano.</l>
</lg>
<lg type="ottava"><head>84</head>
<l>L'altro non sa se s'abbia dritto o torto;</l>
<l>ma sol per gentilezza e per bontade</l>
<l>in pericol si è posto d'esser morto,</l>
<l>per non lasciar morir tanta beltade.</l>
<l>Io la salute all'innocenzia porto;</l>
<l>porto il contrario a chi usa falsitade.</l>
<l>Ma, per Dio, questa pugna prima parti,</l>
<l>poi mi dà audienza a quel ch'io vo' narrarti. -</l>
</lg>
<lg type="ottava"><head>85</head>
<l>Fu da l'autorità d'un uom sì degno,</l>
<l>come Rinaldo gli parea al sembiante,</l>
<l>sì mosso il re, che disse e fece segno</l>
<l>che non andasse più la pugna inante;</l>
<l>al quale insieme et ai baron del regno</l>
<l>e ai cavallieri e all'altre turbe tante</l>
<l>Rinaldo fe' l'inganno tutto espresso,</l>
<l>ch'avea ordito a Ginevra Polinesso.</l>
</lg>
<lg type="ottava"><head>86</head>
<l>Indi s'offerse di voler provare</l>
<l>coll'arme, ch'era ver quel ch'avea detto.</l>
<l>Chiamasi Polinesso; et ei compare,</l>
<l>ma tutto conturbato ne l'aspetto:</l>
<l>pur con audacia cominciò a negare.</l>
<l>Disse Rinaldo: - Or noi vedrem l'effetto. -</l>
<l>L'uno e l'altro era armato, il campo fatto,</l>
<l>sì che senza indugiar vengono al fatto.</l>
</lg>
<lg type="ottava"><head>87</head>
<l>Oh quanto ha il re, quanto ha il suo popul caro</l>
<l>che Ginevra aprovar s'abbi innocente!</l>
<l>Tutti han speranza che Dio mostri chiaro</l>
<l>ch'impudica era detta ingiustamente.</l>
<l>Crudel, superbo e riputato avaro</l>
<l>fu Polinesso, iniquo e fraudolente;</l>
<l>sì che ad alcun miracolo non fia,</l>
<l>che l'inganno da lui tramato sia.</l>
</lg>
<lg type="ottava"><head>88</head>
<l>Sta Polinesso con la faccia mesta,</l>
<l>col cor tremante e con pallida guancia;</l>
<l>e al terzo suon mette la lancia in resta.</l>
<l>Così Rinaldo inverso lui si lancia,</l>
<l>che disioso di finir la festa,</l>
<l>mira a passargli il petto con la lancia:</l>
<l>né discorde al disir seguì l'effetto;</l>
<l>che mezza l'asta gli cacciò nel petto.</l>
</lg>
<lg type="ottava"><head>89</head>
<l>Fisso nel tronco lo transporta in terra,</l>
<l>lontan dal suo destrier più di sei braccia.</l>
<l>Rinaldo smonta subito, e gli afferra</l>
<l>l'elmo, pria che si levi, e gli lo slaccia:</l>
<l>ma quel, che non può far più troppa guerra,</l>
<l>gli domanda mercé con umil faccia,</l>
<l>e gli confessa, udendo il re e la corte,</l>
<l>la fraude sua che l'ha condutto a morte.</l>
</lg>
<lg type="ottava"><head>90</head>
<l>Non finì il tutto, e in mezzo la parola</l>
<l>e la voce e la vita l'abandona.</l>
<l>Il re, che liberata la figliuola</l>
<l>vede da morte e da fama non buona,</l>
<l>più s'allegra, gioisce e raconsola,</l>
<l>che, s'avendo perduta la corona,</l>
<l>ripor se la vedesse allora allora;</l>
<l>sì che Rinaldo unicamente onora.</l>
</lg>
<lg type="ottava"><head>91</head>
<l>E poi ch'al trar de l'elmo conosciuto</l>
<l>l'ebbe, perch'altre volte l'avea visto,</l>
<l>levò le mani a Dio, che d'un aiuto</l>
<l>come era quel, gli avea sì ben provisto.</l>
<l>Quell'altro cavallier che, sconosciuto,</l>
<l>soccorso avea Ginevra al caso tristo,</l>
<l>et armato per lei s'era condutto,</l>
<l>stato da parte era a vedere il tutto.</l>
</lg>
<lg type="ottava"><head>92</head>
<l>Dal re pregato fu di dire il nome,</l>
<l>o di lasciarsi almen veder scoperto,</l>
<l>acciò da lui fosse premiato, come</l>
<l>di sua buona intenzion chiedeva il merto.</l>
<l>Quel, dopo lunghi preghi, da le chiome</l>
<l>si levò l'elmo, e fe' palese e certo</l>
<l>quel che ne l'altro canto ho da seguire,</l>
<l>se grata vi sarà l'istoria udire.</l>
</lg>
</div1>
<div1 type="canto">
<head>Canto 6</head>
<lg type="ottava"><head>1</head>
<l>Miser chi mal oprando si confida</l>
<l>ch'ognor star debbia il maleficio occulto;</l>
<l>che quando ogn'altro taccia, intorno grida</l>
<l>l'aria e la terra istessa in ch'è sepulto:</l>
<l>e Dio fa spesso che 'l peccato guida</l>
<l>il peccator, poi ch'alcun dì gli ha indulto,</l>
<l>che se medesmo, senza altrui richiesta,</l>
<l>innavedutamente manifesta.</l>
</lg>
<lg type="ottava"><head>2</head>
<l>Avea creduto il miser Polinesso</l>
<l>totalmente il delitto suo coprire,</l>
<l>Dalinda consapevole d'appresso</l>
<l>levandosi, che sola il potea dire:</l>
<l>e aggiungendo il secondo al primo eccesso,</l>
<l>affrettò il mal che potea differire,</l>
<l>e potea differire e schivar forse;</l>
<l>ma se stesso spronando, a morir corse:</l>
</lg>
<lg type="ottava"><head>3</head>
<l>e perdé amici a un tempo e vita e stato,</l>
<l>e onor, che fu molto più grave danno.</l>
<l>Dissi di sopra, che fu assai pregato</l>
<l>il cavallier, ch'ancor chi sia non sanno.</l>
<l>Al fin si trasse l'elmo, e 'l viso amato</l>
<l>scoperse, che più volte veduto hanno:</l>
<l>e dimostrò come era Ariodante,</l>
<l>per tutta Scozia lacrimato inante;</l>
</lg>
<lg type="ottava"><head>4</head>
<l>Ariodante, che Ginevra pianto</l>
<l>avea per morto, e 'l fratel pianto avea,</l>
<l>il re, la corte, il popul tutto quanto:</l>
<l>di tal bontà, di tal valor splendea.</l>
<l>Adunque il peregrin mentir di quanto</l>
<l>dianzi di lui narrò, quivi apparea;</l>
<l>e fu pur ver che dal sasso marino</l>
<l>gittarsi in mar lo vide a capo chino.</l>
</lg>
<lg type="ottava"><head>5</head>
<l>Ma (come aviene a un disperato spesso,</l>
<l>che da lontan brama e disia la morte,</l>
<l>e l'odia poi che se la vede appresso,</l>
<l>tanto gli pare il passo acerbo e forte)</l>
<l>Ariodante, poi ch'in mar fu messo,</l>
<l>si pentì di morire; e come forte</l>
<l>e come destro e più d'ogn'altro ardito,</l>
<l>si messe a nuoto e ritornossi al lito;</l>
</lg>
<lg type="ottava"><head>6</head>
<l>e dispregiando e nominando folle</l>
<l>il desir ch'ebbe di lasciar la vita,</l>
<l>si messe a caminar bagnato e molle,</l>
<l>e capitò all'ostel d'un eremita.</l>
<l>Quivi secretamente indugiar volle</l>
<l>tanto, che la novella avesse udita,</l>
<l>se del caso Ginevra s'allegrasse,</l>
<l>o pur mesta e pietosa ne restasse.</l>
</lg>
<lg type="ottava"><head>7</head>
<l>Intese prima, che per gran dolore</l>
<l>ella era stata a rischio di morire</l>
<l>(la fama andò di questo in modo fuore,</l>
<l>che ne fu in tutta l'isola che dire):</l>
<l>contrario effetto a quel che per errore</l>
<l>credea aver visto con suo gran martìre.</l>
<l>Intese poi, come Lurcanio avea</l>
<l>fatta Ginevra appresso il padre rea.</l>
</lg>
<lg type="ottava"><head>8</head>
<l>Contra il fratel d'ira minor non arse,</l>
<l>che per Ginevra già d'amore ardesse;</l>
<l>che troppo empio e crudele atto gli parse,</l>
<l>ancora che per lui fatto l'avesse.</l>
<l>Sentendo poi, che per lei non comparse</l>
<l>cavallier che difender la volesse</l>
<l>(che Lurcanio sì forte era e gagliardo,</l>
<l>ch'ognun d'andargli contra avea riguardo;</l>
</lg>
<lg type="ottava"><head>9</head>
<l>e chi n'avea notizia, il riputava</l>
<l>tanto discreto, e sì saggio et accorto,</l>
<l>che se non fosse ver quel che narrava,</l>
<l>non si porrebbe a rischio d'esser morto;</l>
<l>per questo la più parte dubitava</l>
<l>di non pigliar questa difesa a torto);</l>
<l>Ariodante, dopo gran discorsi,</l>
<l>pensò all'accusa del fratello opporsi.</l>
</lg>
<lg type="ottava"><head>10</head>
<l>- Ah lasso! io non potrei (seco dicea)</l>
<l>sentir per mia cagion perir costei:</l>
<l>troppo mia morte fôra acerba e rea,</l>
<l>se inanzi a me morir vedessi lei.</l>
<l>Ella è pur la mia donna e la mia dea,</l>
<l>questa è la luce pur degli occhi miei:</l>
<l>convien ch'a dritto e a torto, per suo scampo</l>
<l>pigli l'impresa, e resti morto in campo.</l>
</lg>
<lg type="ottava"><head>11</head>
<l>So ch'io m'appiglio al torto; e al torto sia:</l>
<l>e ne morrò; né questo mi sconforta,</l>
<l>se non ch'io so che per la morte mia</l>
<l>sì bella donna ha da restar poi morta.</l>
<l>Un sol conforto nel morir mi fia,</l>
<l>che, se 'l suo Polinesso amor le porta,</l>
<l>chiaramente veder avrà potuto</l>
<l>che non s'è mosso ancor per darle aiuto;</l>
</lg>
<lg type="ottava"><head>12</head>
<l>e me, che tanto espressamente ha offeso,</l>
<l>vedrà, per lei salvare, a morir giunto.</l>
<l>Di mio fratello insieme, il quale acceso</l>
<l>tanto fuoco ha, vendicherommi a un punto;</l>
<l>ch'io lo farò doler, poi che compreso</l>
<l>il fine avrà del suo crudele assunto:</l>
<l>creduto vendicar avrà il germano,</l>
<l>e gli avrà dato morte di sua mano. -</l>
</lg>
<lg type="ottava"><head>13</head>
<l>Concluso ch'ebbe questo nel pensiero,</l>
<l>nuove arme ritrovò, nuovo cavallo;</l>
<l>e sopraveste nere, e scudo nero</l>
<l>portò, fregiato a color verdegiallo.</l>
<l>Per aventura si trovò un scudiero</l>
<l>ignoto in quel paese, e menato hallo;</l>
<l>e sconosciuto (come ho già narrato)</l>
<l>s'appresentò contra il fratello armato.</l>
</lg>

<lg type="ottava"><head>14</head>
<l>Narrato v'ho come il fatto successe,</l>
<l>come fu conosciuto Ariodante.</l>
<l>Non minor gaudio n'ebbe il re, ch'avesse</l>
<l>de la figliuola liberata inante.</l>
<l>Seco pensò che mai non si potesse</l>
<l>trovar un più fedele e vero amante;</l>
<l>che dopo tanta ingiuria, la difesa</l>
<l>di lei, contra il fratel proprio, avea presa.</l>
</lg>
<lg type="ottava"><head>15</head>
<l>E per sua inclinazion (ch'assai l'amava)</l>
<l>e per li preghi di tutta la corte,</l>
<l>e di Rinaldo, che più d'altri instava,</l>
<l>de la bella figliuola il fa consorte.</l>
<l>La duchea d'Albania ch'al re tornava</l>
<l>dopo che Polinesso ebbe la morte,</l>
<l>in miglior tempo discader non puote,</l>
<l>poi che la dona alla sua figlia in dote.</l>
</lg>
<lg type="ottava"><head>16</head>
<l>Rinaldo per Dalinda impetrò grazia,</l>
<l>che se n'andò di tanto errore esente;</l>
<l>la qual per voto, e perché molto sazia</l>
<l>era del mondo, a Dio volse la mente:</l>
<l>monaca s'andò a render fin in Dazia,</l>
<l>e si levò di Scozia immantinente.</l>
<l>Ma tempo è omai di ritrovar Ruggiero,</l>
<l>che scorre il ciel su l'animal leggiero.</l>
</lg>
<lg type="ottava"><head>17</head>
<l>Ben che Ruggier sia d'animo constante,</l>
<l>né cangiato abbia il solito colore,</l>
<l>io non gli voglio creder che tremante</l>
<l>non abbia dentro più che foglia il core.</l>
<l>Lasciato avea di gran spazio distante</l>
<l>tutta l'Europa, et era uscito fuore</l>
<l>per molto spazio il segno che prescritto</l>
<l>avea già a' naviganti Ercole invitto.</l>
</lg>
<lg type="ottava"><head>18</head>
<l>Quello ippogrifo, grande e strano augello,</l>
<l>lo porta via con tal prestezza d'ale,</l>
<l>che lascieria di lungo tratto quello</l>
<l>celer ministro del fulmineo strale.</l>
<l>Non va per l'aria altro animal sì snello,</l>
<l>che di velocità gli fosse uguale:</l>
<l>credo ch'a pena il tuono e la saetta</l>
<l>venga in terra dal ciel con maggior fretta.</l>
</lg>
<lg type="ottava"><head>19</head>
<l>Poi che l'augel trascorso ebbe gran spazio</l>
<l>per linea dritta e senza mai piegarsi,</l>
<l>con larghe ruote, omai de l'aria sazio,</l>
<l>cominciò sopra una isola a calarsi,</l>
<l>pari a quella ove, dopo lungo strazio</l>
<l>far del suo amante e lungo a lui celarsi,</l>
<l>la vergine Aretusa passò invano</l>
<l>di sotto il mar per camin cieco e strano.</l>
</lg>
<lg type="ottava"><head>20</head>
<l>Non vide né 'l più bel né 'l più giocondo</l>
<l>da tutta l'aria ove le penne stese;</l>
<l>né se tutto cercato avesse il mondo,</l>
<l>vedria di questo il più gentil paese,</l>
<l>ove, dopo un girarsi di gran tondo,</l>
<l>con Ruggier seco il grande augel discese:</l>
<l>culte pianure e delicati colli,</l>
<l>chiare acque, ombrose ripe e prati molli.</l>
</lg>
<lg type="ottava"><head>21</head>
<l>Vaghi boschetti di soavi allori,</l>
<l>di palme e d'amenissime mortelle,</l>
<l>cedri et aranci ch'avean frutti e fiori</l>
<l>contesti in varie forme e tutte belle,</l>
<l>facean riparo ai fervidi calori</l>
<l>de' giorni estivi con lor spesse ombrelle;</l>
<l>e tra quei rami con sicuri voli</l>
<l>cantando se ne gìano i rosignuoli.</l>
</lg>
<lg type="ottava"><head>22</head>
<l>Tra le purpuree rose e i bianchi gigli,</l>
<l>che tiepida aura freschi ognora serba,</l>
<l>sicuri si vedean lepri e conigli,</l>
<l>e cervi con la fronte alta e superba,</l>
<l>senza temer ch'alcun gli uccida o pigli,</l>
<l>pascano o stiansi rominando l'erba;</l>
<l>saltano i daini e i capri isnelli e destri,</l>
<l>che sono in copia in quei luoghi campestri.</l>
</lg>
<lg type="ottava"><head>23</head>
<l>Come sì presso è l'ippogrifo a terra,</l>
<l>ch'esser ne può men periglioso il salto,</l>
<l>Ruggier con fretta de l'arcion si sferra,</l>
<l>e si ritruova in su l'erboso smalto;</l>
<l>tuttavia in man le redine si serra,</l>
<l>che non vuol che 'l destrier più vada in alto:</l>
<l>poi lo lega nel margine marino</l>
<l>a un verde mirto in mezzo un lauro e un pino.</l>
</lg>
<lg type="ottava"><head>24</head>
<l>E quivi appresso ove surgea una fonte</l>
<l>cinta di cedri e di feconde palme,</l>
<l>pose lo scudo, e l'elmo da la fronte</l>
<l>si trasse, e disarmossi ambe le palme;</l>
<l>et ora alla marina et ora al monte</l>
<l>volgea la faccia all'aure fresche et alme,</l>
<l>che l'alte cime con mormorii lieti</l>
<l>fan tremolar dei faggi e degli abeti.</l>
</lg>

<lg type="ottava"><head>25</head>
<l>Bagna talor ne la chiara onda e fresca</l>
<l>l'asciutte labra, e con le man diguazza,</l>
<l>acciò che de le vene il calore esca</l>
<l>che gli ha acceso il portar de la corazza.</l>
<l>Né maraviglia è già ch'ella gl'incresca;</l>
<l>che non è stato un far vedersi in piazza:</l>
<l>ma senza mai posar, d'arme guernito,</l>
<l>tre mila miglia ognor correndo era ito.</l>
</lg>
<lg type="ottava"><head>26</head>
<l>Quivi stando, il destrier ch'avea lasciato</l>
<l>tra le più dense frasche alla fresca ombra,</l>
<l>per fuggir si rivolta, spaventato</l>
<l>di non so che, che dentro al bosco adombra:</l>
<l>e fa crollar sì il mirto ove è legato,</l>
<l>che de le frondi intorno il piè gli ingombra:</l>
<l>crollar fa il mirto e fa cader la foglia;</l>
<l>né succede però che se ne scioglia.</l>
</lg>
<lg type="ottava"><head>27</head>
<l>Come ceppo talor, che le medolle</l>
<l>rare e vòte abbia, e posto al fuoco sia,</l>
<l>poi che per gran calor quell'aria molle</l>
<l>resta consunta ch'in mezzo l'empìa,</l>
<l>dentro risuona, e con strepito bolle</l>
<l>tanto che quel furor truovi la via;</l>
<l>così murmura e stride e si coruccia</l>
<l>quel mirto offeso, e al fine apre la buccia.</l>
</lg>
<lg type="ottava"><head>28</head>
<l>Onde con mesta e flebil voce uscìo</l>
<l>espedita e chiarissima favella,</l>
<l>e disse: - Se tu sei cortese e pio,</l>
<l>come dimostri alla presenza bella,</l>
<l>lieva questo animal da l'arbor mio:</l>
<l>basti che 'l mio mal proprio mi flagella,</l>
<l>senza altra pena, senza altro dolore</l>
<l>ch'a tormentarmi ancor venga di fuore. -</l>
</lg>
<lg type="ottava"><head>29</head>
<l>Al primo suon di quella voce torse</l>
<l>Ruggiero il viso, e subito levosse;</l>
<l>e poi ch'uscir da l'arbore s'accorse,</l>
<l>stupefatto restò più che mai fosse.</l>
<l>A levarne il destrier subito corse;</l>
<l>e con le guancie di vergogna rosse:</l>
<l>- Qual che tu sii, perdonami (dicea),</l>
<l>o spirto umano, o boschereccia dea.</l>
</lg>
<lg type="ottava"><head>30</head>
<l>Il non aver saputo che s'asconda</l>
<l>sotto ruvida scorza umano spirto,</l>
<l>m'ha lasciato turbar la bella fronda</l>
<l>e far ingiuria al tuo vivace mirto:</l>
<l>ma non restar però, che non risponda</l>
<l>chi tu ti sia, ch'in corpo orrido et irto,</l>
<l>con voce e razionale anima vivi;</l>
<l>se da grandine il ciel sempre ti schivi.</l>
</lg>
<lg type="ottava"><head>31</head>
<l>E s'ora o mai potrò questo dispetto</l>
<l>con alcun beneficio compensarte,</l>
<l>per quella bella donna ti prometto,</l>
<l>quella che di me tien la miglior parte,</l>
<l>ch'io farò con parole e con effetto,</l>
<l>ch'avrai giusta cagion di me lodarte. -</l>
<l>Come Ruggiero al suo parlar fin diede,</l>
<l>tremò quel mirto da la cima al piede.</l>
</lg>
<lg type="ottava"><head>32</head>
<l>Poi si vide sudar su per la scorza,</l>
<l>come legno dal bosco allora tratto,</l>
<l>che del fuoco venir sente la forza,</l>
<l>poscia ch'invano ogni ripar gli ha fatto;</l>
<l>e cominciò: - Tua cortesia mi sforza</l>
<l>a discoprirti in un medesmo tratto</l>
<l>ch'io fossi prima, e chi converso m'aggia</l>
<l>in questo mirto in su l'amena spiaggia.</l>
</lg>
<lg type="ottava"><head>33</head>
<l>Il nome mio fu Astolfo; e paladino</l>
<l>era di Francia, assai temuto in guerra:</l>
<l>d'Orlando e di Rinaldo era cugino,</l>
<l>la cui fama alcun termine non serra;</l>
<l>e si spettava a me tutto il domìno,</l>
<l>dopo il mio padre Oton, de l'Inghilterra.</l>
<l>Leggiadro e bel fui sì, che di me accesi</l>
<l>più d'una donna; e al fin me solo offesi.</l>
</lg>
<lg type="ottava"><head>34</head>
<l>Ritornando io da quelle isole estreme</l>
<l>che da Levante il mar Indico lava,</l>
<l>dove Rinaldo et alcun'altri insieme</l>
<l>meco fur chiusi in parte oscura e cava,</l>
<l>et onde liberate le supreme</l>
<l>forze n'avean del cavallier di Brava;</l>
<l>vêr ponente io venìa lungo la sabbia</l>
<l>che del settentrion sente la rabbia.</l>
</lg>
<lg type="ottava"><head>35</head>
<l>E come la via nostra e il duro e fello</l>
<l>destin ci trasse, uscimmo una matina</l>
<l>sopra la bella spiaggia, ove un castello</l>
<l>siede sul mar, de la possente Alcina.</l>
<l>Trovammo lei ch'uscita era di quello,</l>
<l>e stava sola in ripa alla marina;</l>
<l>e senza rete e senza amo traea</l>
<l>tutti li pesci al lito, che volea.</l>
</lg>
<lg type="ottava"><head>36</head>
<l>Veloci vi correvano i delfini,</l>
<l>vi venìa a bocca aperta il grosso tonno;</l>
<l>i capidogli coi vécchi marini</l>
<l>vengon turbati dal lor pigro sonno;</l>
<l>muli, salpe, salmoni e coracini</l>
<l>nuotano a schiere in più fretta che ponno;</l>
<l>pistrici, fisiteri, orche e balene</l>
<l>escon del mar con monstruose schiene.</l>
</lg>
<lg type="ottava"><head>37</head>
<l>Veggiamo una balena, la maggiore</l>
<l>che mai per tutto il mar veduta fosse:</l>
<l>undeci passi e più dimostra fuore</l>
<l>de l'onde salse le spallaccie grosse.</l>
<l>Caschiamo tutti insieme in uno errore,</l>
<l>perch'era ferma e che mai non si scosse:</l>
<l>ch'ella sia una isoletta ci credemo,</l>
<l>così distante ha l'un da l'altro estremo.</l>
</lg>
<lg type="ottava"><head>38</head>
<l>Alcina i pesci uscir facea de l'acque</l>
<l>con semplici parole e puri incanti.</l>
<l>Con la fata Morgana Alcina nacque,</l>
<l>io non so dir s'a un parto o dopo o inanti.</l>
<l>Guardommi Alcina; e subito le piacque</l>
<l>l'aspetto mio, come mostrò ai sembianti:</l>
<l>e pensò con astuzia e con ingegno</l>
<l>tormi ai compagni; e riuscì il disegno.</l>
</lg>
<lg type="ottava"><head>39</head>
<l>Ci venne incontra con allegra faccia,</l>
<l>con modi graziosi e riverenti,</l>
<l>e disse: "Cavallier, quando vi piaccia</l>
<l>far oggi meco i vostri alloggiamenti,</l>
<l>io vi farò veder, ne la mia caccia,</l>
<l>di tutti i pesci sorti differenti:</l>
<l>chi scaglioso, chi molle e chi col pelo;</l>
<l>e saran più che non ha stelle il cielo.</l>
</lg>
<lg type="ottava"><head>40</head>
<l>E volendo vedere una sirena</l>
<l>che col suo dolce canto acheta il mare,</l>
<l>passian di qui fin su quell'altra arena,</l>
<l>dove a quest'ora suol sempre tornare".</l>
<l>E ci mostrò quella maggior balena,</l>
<l>che, come io dissi, una isoletta pare.</l>
<l>Io che sempre fui troppo (e me n'incresce)</l>
<l>volonteroso, andai sopra quel pesce.</l>
</lg>
<lg type="ottava"><head>41</head>
<l>Rinaldo m'accennava, e similmente</l>
<l>Dudon, ch'io non v'andassi: e poco valse.</l>
<l>La fata Alcina con faccia ridente,</l>
<l>lasciando gli altri dua, dietro mi salse.</l>
<l>La balena, all'ufficio diligente,</l>
<l>nuotando se n'andò per l'onde salse.</l>
<l>Di mia sciocchezza tosto fui pentito;</l>
<l>ma troppo mi trovai lungi dal lito.</l>
</lg>
<lg type="ottava"><head>42</head>
<l>Rinaldo si cacciò ne l'acqua a nuoto</l>
<l>per aiutarmi, e quasi si sommerse,</l>
<l>perché levossi un furioso Noto</l>
<l>che d'ombra il cielo e 'l pelago coperse.</l>
<l>Quel che di lui seguì poi, non m'è noto.</l>
<l>Alcina a confortarmi si converse;</l>
<l>e quel dì tutto e la notte che venne,</l>
<l>sopra quel mostro in mezzo il mar mi tenne.</l>
</lg>
<lg type="ottava"><head>43</head>
<l>Fin che venimmo a questa isola bella,</l>
<l>di cui gran parte Alcina ne possiede,</l>
<l>e l'ha usurpata ad una sua sorella</l>
<l>che 'l padre già lasciò del tutto erede,</l>
<l>perché sola legitima avea quella;</l>
<l>e (come alcun notizia me ne diede,</l>
<l>che pienamente instrutto era di questo)</l>
<l>sono quest'altre due nate d'incesto.</l>
</lg>
<lg type="ottava"><head>44</head>
<l>E come sono inique e scelerate</l>
<l>e piene d'ogni vizio infame e brutto,</l>
<l>così quella, vivendo in castitate,</l>
<l>posto ha ne le virtuti il suo cor tutto.</l>
<l>Contra lei queste due son congiurate;</l>
<l>e già più d'uno esercito hanno instrutto</l>
<l>per cacciarla de l'isola, e in più volte</l>
<l>più di cento castella l'hanno tolte:</l>
</lg>
<lg type="ottava"><head>45</head>
<l>né ci terrebbe ormai spanna di terra</l>
<l>colei, che Logistilla è nominata,</l>
<l>se non che quinci un golfo il passo serra,</l>
<l>e quindi una montagna inabitata,</l>
<l>sì come tien la Scozia e l'Inghilterra</l>
<l>il monte e la riviera, separata;</l>
<l>né però Alcina né Morgana resta</l>
<l>che non le voglia tor ciò che le resta.</l>
</lg>
<lg type="ottava"><head>46</head>
<l>Perché di vizii è questa coppia rea,</l>
<l>odia colei, perché è pudica e santa.</l>
<l>Ma, per tornare a quel ch'io ti dicea,</l>
<l>e seguir poi com'io divenni pianta,</l>
<l>Alcina in gran delizie mi tenea,</l>
<l>e del mio amore ardeva tutta quanta;</l>
<l>né minor fiamma nel mio core accese</l>
<l>il veder lei sì bella e sì cortese.</l>
</lg>
<lg type="ottava"><head>47</head>
<l>Io mi godea le delicate membra:</l>
<l>pareami aver qui tutto il ben raccolto</l>
<l>che fra i mortali in più parti si smembra,</l>
<l>a chi più et a chi meno e a nessun molto;</l>
<l>né di Francia né d'altro mi rimembra:</l>
<l>stavomi sempre a contemplar quel volto:</l>
<l>ogni pensiero, ogni mio bel disegno</l>
<l>in lei finia, né passava oltre il segno.</l>
</lg>
<lg type="ottava"><head>48</head>
<l>Io da lei altretanto era o più amato:</l>
<l>Alcina più non si curava d'altri;</l>
<l>ella ogn'altro suo amante avea lasciato,</l>
<l>ch'inanzi a me ben ce ne fur degli altri.</l>
<l>Me consiglier, me avea dì e notte a lato,</l>
<l>e me fe' quel che commandava agli altri:</l>
<l>a me credeva, a me si riportava;</l>
<l>né notte o dì con altri mai parlava.</l>
</lg>
<lg type="ottava"><head>49</head>
<l>Deh! perché vo le mie piaghe toccando,</l>
<l>senza speranza poi di medicina?</l>
<l>Perché l'avuto ben vo rimembrando,</l>
<l>quando io patisco estrema disciplina?</l>
<l>Quando credea d'esser felice, e quando</l>
<l>credea ch'amar più mi dovesse Alcina,</l>
<l>il cor che m'avea dato si ritolse,</l>
<l>e ad altro nuovo amor tutta si volse.</l>
</lg>
<lg type="ottava"><head>50</head>
<l>Conobbi tardi il suo mobil ingegno,</l>
<l>usato amare e disamare a un punto.</l>
<l>Non era stato oltre a duo mesi in regno,</l>
<l>ch'un novo amante al loco mio fu assunto.</l>
<l>Da sé cacciommi la fata con sdegno,</l>
<l>e da la grazia sua m'ebbe disgiunto:</l>
<l>e seppi poi, che tratti a simil porto</l>
<l>avea mill'altri amanti, e tutti a torto.</l>
</lg>
<lg type="ottava"><head>51</head>
<l>E perché essi non vadano pel mondo</l>
<l>di lei narrando la vita lasciva,</l>
<l>chi qua chi là, per lo terren fecondo</l>
<l>li muta, altri in abete, altri in oliva,</l>
<l>altri in palma, altri in cedro, altri secondo</l>
<l>che vedi me su questa verde riva,</l>
<l>altri in liquido fonte, alcuni in fiera,</l>
<l>come più agrada a quella fata altiera.</l>
</lg>
<lg type="ottava"><head>52</head>
<l>Or tu che sei per non usata via,</l>
<l>signor, venuto all'isola fatale,</l>
<l>acciò ch'alcuno amante per te sia</l>
<l>converso in pietra o in onda, o fatto tale;</l>
<l>avrai d'Alcina scettro e signoria,</l>
<l>e sarai lieto sopra ogni mortale:</l>
<l>ma certo sii di giunger tosto al passo</l>
<l>d'entrar o in fiera o in fonte o in legno o in sasso.</l>
</lg>
<lg type="ottava"><head>53</head>
<l>Io te n'ho dato volentieri aviso;</l>
<l>non ch'io mi creda che debbia giovarte:</l>
<l>pur meglio fia che non vadi improviso,</l>
<l>e de' costumi suoi tu sappia parte;</l>
<l>che forse, come è differente il viso,</l>
<l>è differente ancor l'ingegno e l'arte.</l>
<l>Tu saprai forse riparare al danno,</l>
<l>quel che saputo mill'altri non hanno. -</l>
</lg>
<lg type="ottava"><head>54</head>
<l>Ruggier, che conosciuto avea per fama</l>
<l>ch'Astolfo alla sua donna cugin era,</l>
<l>si dolse assai che in steril pianta e grama</l>
<l>mutato avesse la sembianza vera;</l>
<l>e per amor di quella che tanto ama</l>
<l>(pur che saputo avesse in che maniera)</l>
<l>gli avria fatto servizio: ma aiutarlo</l>
<l>in altro non potea, ch'in confortarlo.</l>
</lg>
<lg type="ottava"><head>55</head>
<l>Lo fe' al meglio che seppe; e domandolli</l>
<l>poi se via c'era, ch'al regno guidassi</l>
<l>di Logistilla, o per piano o per colli,</l>
<l>sì che per quel d'Alcina non andassi.</l>
<l>Che ben ve n'era un'altra, ritornolli</l>
<l>l'arbore a dir, ma piena d'aspri sassi,</l>
<l>s'andando un poco inanzi alla man destra,</l>
<l>salisse il poggio invêr la cima alpestra.</l>
</lg>
<lg type="ottava"><head>56</head>
<l>Ma che non pensi già che seguir possa</l>
<l>il suo camin per quella strada troppo:</l>
<l>incontro avrà di gente ardita, grossa</l>
<l>e fiera compagnia, con duro intoppo.</l>
<l>Alcina ve li tien per muro e fossa</l>
<l>a chi volesse uscir fuor del suo groppo.</l>
<l>Ruggier quel mirto ringraziò del tutto,</l>
<l>poi da lui si partì dotto et instrutto.</l>
</lg>
<lg type="ottava"><head>57</head>
<l>Venne al cavallo, e lo disciolse e prese</l>
<l>per le redine, e dietro se lo trasse;</l>
<l>né, come fece prima, più l'ascese,</l>
<l>perché mal grado suo non lo portasse.</l>
<l>Seco pensava come nel paese</l>
<l>di Logistilla a salvamento andasse.</l>
<l>Era disposto e fermo usar ogni opra,</l>
<l>che non gli avesse imperio Alcina sopra.</l>
</lg>
<lg type="ottava"><head>58</head>
<l>Pensò di rimontar sul suo cavallo,</l>
<l>e per l'aria spronarlo a nuovo corso:</l>
<l>ma dubitò di far poi maggior fallo;</l>
<l>che troppo mal quel gli ubidiva al morso.</l>
<l>- Io passerò per forza, s'io non fallo, -</l>
<l>dicea tra sé, ma vano era il discorso.</l>
<l>Non fu duo miglia lungi alla marina,</l>
<l>che la bella città vide d'Alcina.</l>
</lg>
<lg type="ottava"><head>59</head>
<l>Lontan si vide una muraglia lunga</l>
<l>che gira intorno, e gran paese serra;</l>
<l>e par che la sua altezza al ciel s'aggiunga,</l>
<l>e d'oro sia da l'alta cima a terra.</l>
<l>Alcun dal mio parer qui si dilunga,</l>
<l>e dice ch'ell'è alchimia: e forse ch'erra;</l>
<l>et anco forse meglio di me intende:</l>
<l>a me par oro, poi che sì risplende.</l>
</lg>
<lg type="ottava"><head>60</head>
<l>Come fu presso alle sì ricche mura,</l>
<l>che 'l mondo altre non ha de la lor sorte,</l>
<l>lasciò la strada che per la pianura</l>
<l>ampla e diritta andava alle gran porte;</l>
<l>et a man destra, a quella più sicura,</l>
<l>ch'al monte gìa, piegossi il guerrier forte:</l>
<l>ma tosto ritrovò l'iniqua frotta,</l>
<l>dal cui furor gli fu turbata e rotta.</l>
</lg>
<lg type="ottava"><head>61</head>
<l>Non fu veduta mai più strana torma,</l>
<l>più monstruosi volti e peggio fatti:</l>
<l>alcun'dal collo in giù d'uomini han forma,</l>
<l>col viso altri di simie, altri di gatti;</l>
<l>stampano alcun'con piè caprigni l'orma;</l>
<l>alcuni son centauri agili et atti;</l>
<l>son gioveni impudenti e vecchi stolti,</l>
<l>chi nudi e chi di strane pelli involti.</l>
</lg>
<lg type="ottava"><head>62</head>
<l>Chi senza freno in s'un destrier galoppa,</l>
<l>chi lento va con l'asino o col bue,</l>
<l>altri salisce ad un centauro in groppa,</l>
<l>struzzoli molti han sotto, aquile e grue;</l>
<l>ponsi altri a bocca il corno, altri la coppa;</l>
<l>chi femina è, chi maschio, e chi amendue;</l>
<l>chi porta uncino e chi scala di corda,</l>
<l>chi pal di ferro e chi una lima sorda.</l>
</lg>
<lg type="ottava"><head>63</head>
<l>Di questi il capitano si vedea</l>
<l>aver gonfiato il ventre, e 'l viso grasso;</l>
<l>il qual su una testuggine sedea,</l>
<l>che con gran tardità mutava il passo.</l>
<l>Avea di qua e di là chi lo reggea,</l>
<l>perché egli era ebro, e tenea il ciglio basso;</l>
<l>altri la fronte gli asciugava e il mento,</l>
<l>altri i panni scuotea per fargli vento.</l>
</lg>
<lg type="ottava"><head>64</head>
<l>Un ch'avea umana forma i piedi e 'l ventre,</l>
<l>e collo avea di cane, orecchie e testa,</l>
<l>contra Ruggiero abaia, acciò ch'egli entre</l>
<l>ne la bella città ch'a dietro resta.</l>
<l>Rispose il cavallier: - Nol farò, mentre</l>
<l>avrà forza la man di regger questa! -</l>
<l>e gli mostra la spada, di cui volta</l>
<l>avea l'aguzza punta alla sua volta.</l>
</lg>
<lg type="ottava"><head>65</head>
<l>Quel monstro lui ferir vuol d'una lancia,</l>
<l>ma Ruggier presto se gli aventa addosso:</l>
<l>una stoccata gli trasse alla pancia,</l>
<l>e la fe' un palmo riuscir pel dosso.</l>
<l>Lo scudo imbraccia, e qua e là si lancia,</l>
<l>ma l'inimico stuolo è troppo grosso:</l>
<l>l'un quinci il punge, e l'altro quindi afferra:</l>
<l>egli s'arrosta, e fa lor aspra guerra.</l>
</lg>
<lg type="ottava"><head>66</head>
<l>L'un sin a' denti, e l'altro sin al petto</l>
<l>partendo va di quella iniqua razza;</l>
<l>ch'alla sua spada non s'oppone elmetto,</l>
<l>né scudo, né panziera, né corazza:</l>
<l>ma da tutte le parti è così astretto,</l>
<l>che bisogno saria, per trovar piazza</l>
<l>e tener da sé largo il popul reo,</l>
<l>d'aver più braccia e man che Briareo.</l>
</lg>
<lg type="ottava"><head>67</head>
<l>Se di scoprire avesse avuto aviso</l>
<l>lo scudo che già fu del negromante</l>
<l>(io dico quel ch'abbarbagliava il viso,</l>
<l>quel ch'all'arcione avea lasciato Atlante),</l>
<l>subito avria quel brutto stuol conquiso</l>
<l>e fattosel cader cieco davante;</l>
<l>e forse ben, che disprezzò quel modo,</l>
<l>perché virtude usar vòlse, e non frodo.</l>
</lg>
<lg type="ottava"><head>68</head>
<l>Sia quel che può, più tosto vuol morire,</l>
<l>che rendersi prigione a sì vil gente.</l>
<l>Eccoti intanto da la porta uscire</l>
<l>del muro, ch'io dicea d'oro lucente,</l>
<l>due giovani ch'ai gesti et al vestire</l>
<l>non eran da stimar nate umilmente,</l>
<l>né da pastor nutrite con disagi,</l>
<l>ma fra delizie di real palagi.</l>
</lg>
<lg type="ottava"><head>69</head>
<l>L'una e l'altra sedea s'un liocorno,</l>
<l>candido più che candido armelino;</l>
<l>l'una e l'altra era bella, e di sì adorno</l>
<l>abito, e modo tanto pellegrino,</l>
<l>che a l'uom, guardando e contemplando intorno,</l>
<l>bisognerebbe aver occhio divino</l>
<l>per far di lor giudizio: e tal saria</l>
<l>Beltà, s'avesse corpo, e Leggiadria.</l>
</lg>
<lg type="ottava"><head>70</head>
<l>L'una e l'altra n'andò dove nel prato</l>
<l>Ruggiero è oppresso da lo stuol villano.</l>
<l>Tutta la turba si levò da lato;</l>
<l>e quelle al cavallier porser la mano,</l>
<l>che tinto in viso di color rosato,</l>
<l>le donne ringraziò de l'atto umano:</l>
<l>e fu contento, compiacendo loro,</l>
<l>di ritornarsi a quella porta d'oro.</l>
</lg>
<lg type="ottava"><head>71</head>
<l>L'adornamento che s'aggira sopra</l>
<l>la bella porta e sporge un poco avante,</l>
<l>parte non ha che tutta non si cuopra</l>
<l>de le più rare gemme di Levante.</l>
<l>Da quattro parti si riposa sopra</l>
<l>grosse colonne d'integro diamante.</l>
<l>O vero o falso ch'all'occhio risponda,</l>
<l>non è cosa più bella o più gioconda.</l>
</lg>
<lg type="ottava"><head>72</head>
<l>Su per la soglia e fuor per le colonne</l>
<l>corron scherzando lascive donzelle,</l>
<l>che, se i rispetti debiti alle donne</l>
<l>servasser più, sarian forse più belle.</l>
<l>Tutte vestite eran di verdi gonne,</l>
<l>e coronate di frondi novelle.</l>
<l>Queste, con molte offerte e con buon viso,</l>
<l>Ruggier fecero entrar nel paradiso:</l>
</lg>
<lg type="ottava"><head>73</head>
<l>che si può ben così nomar quel loco,</l>
<l>ove mi credo che nascesse Amore.</l>
<l>Non vi si sta se non in danza e in giuoco,</l>
<l>e tutte in festa vi si spendon l'ore:</l>
<l>pensier canuto né molto né poco</l>
<l>si può quivi albergare in alcun core:</l>
<l>non entra quivi disagio né inopia,</l>
<l>ma vi sta ognor col corno pien la Copia.</l>
</lg>
<lg type="ottava"><head>74</head>
<l>Qui, dove con serena e lieta fronte</l>
<l>par ch'ognor rida il grazioso aprile,</l>
<l>gioveni e donne son: qual presso a fonte</l>
<l>canta con dolce e dilettoso stile;</l>
<l>qual d'un arbore all'ombra e qual d'un monte</l>
<l>o giuoca o danza o fa cosa non vile;</l>
<l>e qual, lungi dagli altri, a un suo fedele</l>
<l>discuopre l'amorose sue querele.</l>
</lg>
<lg type="ottava"><head>75</head>
<l>Per le cime dei pini e degli allori,</l>
<l>degli alti faggi e degl'irsuti abeti,</l>
<l>volan scherzando i pargoletti Amori:</l>
<l>di lor vittorie altri godendo lieti,</l>
<l>altri pigliando, a saettare i cori,</l>
<l>la mira quindi, altri tendendo reti;</l>
<l>chi tempra dardi ad un ruscel più basso,</l>
<l>e chi gli aguzza ad un volubil sasso.</l>
</lg>
<lg type="ottava"><head>76</head>
<l>Quivi a Ruggier un gran corsier fu dato,</l>
<l>forte, gagliardo, e tutto di pel sauro,</l>
<l>ch'avea il bel guernimento ricamato</l>
<l>di preziose gemme e di fin auro;</l>
<l>e fu lasciato in guardia quello alato,</l>
<l>quel che solea ubidire al vecchio Mauro,</l>
<l>a un giovene che dietro lo menassi</l>
<l>al buon Ruggier, con men frettosi passi.</l>
</lg>
<lg type="ottava"><head>77</head>
<l>Quelle due belle giovani amorose</l>
<l>ch'avean Ruggier da l'empio stuol difeso,</l>
<l>da l'empio stuol che dianzi se gli oppose</l>
<l>su quel camin ch'avea a man destra preso,</l>
<l>gli dissero: - Signor, le virtuose</l>
<l>opere vostre che già abbiamo inteso,</l>
<l>ne fan sì ardite, che l'aiuto vostro</l>
<l>vi chiederemo a beneficio nostro.</l>
</lg>
<lg type="ottava"><head>78</head>
<l>Noi troveren tra via tosto una lama,</l>
<l>che fa due parti di questa pianura.</l>
<l>Una crudel, che Erifilla si chiama,</l>
<l>difende il ponte, e sforza e inganna e fura</l>
<l>chiunque andar ne l'altra ripa brama;</l>
<l>et ella è gigantessa di statura,</l>
<l>li denti ha lunghi e velenoso il morso,</l>
<l>acute l'ugne, e graffia come un orso.</l>
</lg>

<lg type="ottava"><head>79</head>
<l>Oltre che sempre ci turbi il camino,</l>
<l>che libero saria se non fosse ella,</l>
<l>spesso, correndo per tutto il giardino,</l>
<l>va disturbando or questa cosa or quella.</l>
<l>Sappiate che del populo assassino</l>
<l>che vi assalì fuor de la porta bella,</l>
<l>molti suoi figli son, tutti seguaci,</l>
<l>empii, come ella, inospiti e rapaci. -</l>
</lg>
<lg type="ottava"><head>80</head>
<l>Ruggier rispose: - Non ch'una battaglia,</l>
<l>ma per voi sarò pronto a farne cento:</l>
<l>di mia persona, in tutto quel che vaglia,</l>
<l>fatene voi secondo il vostro intento;</l>
<l>che la cagion ch'io vesto piastra e maglia,</l>
<l>non è per guadagnar terre né argento,</l>
<l>ma sol per farne beneficio altrui,</l>
<l>tanto più a belle donne come vui. -</l>
</lg>
<lg type="ottava"><head>81</head>
<l>Le donne molte grazie riferiro</l>
<l>degne d'un cavallier, come quell'era:</l>
<l>e così ragionando ne veniro</l>
<l>dove videro il ponte e la riviera;</l>
<l>e di smeraldo ornata e di zafiro</l>
<l>su l'arme d'or, vider la donna altiera.</l>
<l>Ma dir ne l'altro canto differisco,</l>
<l>come Ruggier con lei si pose a risco.</l>
</lg>
</div1>

<div1 type="canto">
<head>Canto 7</head>
<lg type="ottava"><head>1</head>
<l>Chi va lontan da la sua patria, vede</l>
<l>cose, da quel che già credea, lontane;</l>
<l>che narrandole poi, non se gli crede,</l>
<l>e stimato bugiardo ne rimane:</l>
<l>che 'l sciocco vulgo non gli vuol dar fede,</l>
<l>se non le vede e tocca chiare e piane.</l>
<l>Per questo io so che l'inesperienza</l>
<l>farà al mio canto dar poca credenza.</l>
</lg>
<lg type="ottava"><head>2</head>
<l>Poca o molta ch'io ci abbia, non bisogna</l>
<l>ch'io ponga mente al vulgo sciocco e ignaro.</l>
<l>A voi so ben che non parrà menzogna,</l>
<l>che 'l lume del discorso avete chiaro;</l>
<l>et a voi soli ogni mio intento agogna</l>
<l>che 'l frutto sia di mie fatiche caro.</l>
<l>Io vi lasciai che 'l ponte e la riviera</l>
<l>vider, che 'n guardia avea Erifilla altiera.</l>
</lg>
<lg type="ottava"><head>3</head>
<l>Quell'era armata del più fin metallo,</l>
<l>ch'avean di più color gemme distinto:</l>
<l>rubin vermiglio, crisolito giallo,</l>
<l>verde smeraldo con flavo iacinto.</l>
<l>Era montata, ma non a cavallo;</l>
<l>invece avea di quello un lupo spinto:</l>
<l>spinto avea un lupo ove si passa il fiume,</l>
<l>con ricca sella fuor d'ogni costume.</l>
</lg>
<lg type="ottava"><head>4</head>
<l>Non credo ch'un sì grande Apulia n'abbia:</l>
<l>egli era grosso et alto più d'un bue.</l>
<l>Con fren spumar non gli facea le labbia,</l>
<l>né so come lo regga a voglie sue.</l>
<l>La sopravesta di color di sabbia</l>
<l>su l'arme avea la maledetta lue:</l>
<l>era, fuor che 'l color, di quella sorte</l>
<l>ch'i vescovi e i prelati usano in corte.</l>
</lg>
<lg type="ottava"><head>5</head>
<l>Et avea ne lo scudo e sul cimiero</l>
<l>una gonfiata e velenosa botta.</l>
<l>Le donne la mostraro al cavalliero,</l>
<l>di qua dal ponte per giostrar ridotta,</l>
<l>e fargli scorno e rompergli il sentiero,</l>
<l>come ad alcuni usata era talotta.</l>
<l>Ella a Ruggier, che torni a dietro, grida:</l>
<l>quel piglia un'asta, e la minaccia e sfida.</l>
</lg>
<lg type="ottava"><head>6</head>
<l>Non men la gigantessa ardita e presta</l>
<l>sprona il gran lupo e ne l'arcion si serra,</l>
<l>e pon la lancia a mezzo il corso in resta,</l>
<l>e fa tremar nel suo venir la terra.</l>
<l>Ma pur sul prato al fiero incontro resta;</l>
<l>che sotto l'elmo il buon Ruggier l'afferra,</l>
<l>e de l'arcion con tal furor la caccia,</l>
<l>che la riporta indietro oltra sei braccia.</l>
</lg>
<lg type="ottava"><head>7</head>
<l>E già, tratta la spada ch'avea cinta,</l>
<l>venìa a levarne la testa superba:</l>
<l>e ben lo potea far; che come estinta</l>
<l>Erifilla giacea tra' fiori e l'erba.</l>
<l>Ma le donne gridâr: - Basti sia vinta,</l>
<l>senza pigliarne altra vendetta acerba.</l>
<l>Ripon, cortese cavallier, la spada;</l>
<l>passiamo il ponte e seguitian la strada. -</l>
</lg>
<lg type="ottava"><head>8</head>
<l>Alquanto malagevole et aspretta</l>
<l>per mezzo un bosco presero la via,</l>
<l>che oltra che sassosa fosse e stretta,</l>
<l>quasi su dritta alla collina gìa.</l>
<l>Ma poi che furo ascesi in su la vetta,</l>
<l>usciro in spaziosa prateria,</l>
<l>dove il più bel palazzo e 'l più giocondo</l>
<l>vider, che mai fosse veduto al mondo.</l>
</lg>
<lg type="ottava"><head>9</head>
<l>La bella Alcina venne un pezzo inante</l>
<l>verso Ruggier fuor de le prime porte,</l>
<l>e lo raccolse in signoril sembiante,</l>
<l>in mezzo bella et onorata corte.</l>
<l>Da tutti gli altri tanto onore e tante</l>
<l>riverenzie fur fatte al guerrier forte,</l>
<l>che non ne potrian far più, se tra loro</l>
<l>fosse Dio sceso dal superno coro.</l>
</lg>
<lg type="ottava"><head>10</head>
<l>Non tanto il bel palazzo era escellente</l>
<l>perché vincesse ogn'altro di ricchezza,</l>
<l>quanto ch'avea la più piacevol gente</l>
<l>che fosse al mondo e di più gentilezza.</l>
<l>Poco era l'un da l'altro differente</l>
<l>e di fiorita etade e di bellezza:</l>
<l>sola di tutti Alcina era più bella,</l>
<l>sì come è bello il sol più d'ogni stella.</l>
</lg>
<lg type="ottava"><head>11</head>
<l>Di persona era tanto ben formata,</l>
<l>quanto me' finger san pittori industri;</l>
<l>con bionda chioma lunga et annodata:</l>
<l>oro non è che più risplenda e lustri.</l>
<l>Spargeasi per la guancia delicata</l>
<l>misto color di rose e di ligustri;</l>
<l>di terso avorio era la fronte lieta,</l>
<l>che lo spazio finia con giusta meta.</l>
</lg>
<lg type="ottava"><head>12</head>
<l>Sotto due negri e sottilissimi archi</l>
<l>son duo negri occhi, anzi duo chiari soli,</l>
<l>pietosi a riguardare, a mover parchi;</l>
<l>intorno cui par ch'Amor scherzi e voli,</l>
<l>e ch'indi tutta la faretra scarchi,</l>
<l>e che visibilmente i cori involi:</l>
<l>quindi il naso per mezzo il viso scende,</l>
<l>che non truova l'Invidia ove l'emende.</l>
</lg>
<lg type="ottava"><head>13</head>
<l>Sotto quel sta, quasi fra due vallette,</l>
<l>la bocca sparsa di natio cinabro;</l>
<l>quivi due filze son di perle elette,</l>
<l>che chiude et apre un bello e dolce labro:</l>
<l>quindi escon le cortesi parolette</l>
<l>da render molle ogni cor rozzo e scabro;</l>
<l>quivi si forma quel suave riso,</l>
<l>ch'apre a sua posta in terra il paradiso.</l>
</lg>
<lg type="ottava"><head>14</head>
<l>Bianca nieve è il bel collo, e 'l petto latte;</l>
<l>il collo è tondo, il petto colmo e largo:</l>
<l>due pome acerbe, e pur d'avorio fatte,</l>
<l>vengono e van come onda al primo margo,</l>
<l>quando piacevole aura il mar combatte.</l>
<l>Non potria l'altre parti veder Argo:</l>
<l>ben si può giudicar che corrisponde</l>
<l>a quel ch'appar di fuor quel che s'asconde.</l>
</lg>
<lg type="ottava"><head>15</head>
<l>Mostran le braccia sua misura giusta;</l>
<l>e la candida man spesso si vede</l>
<l>lunghetta alquanto e di larghezza angusta,</l>
<l>dove né nodo appar, né vena escede.</l>
<l>Si vede al fin de la persona augusta</l>
<l>il breve, asciutto e ritondetto piede.</l>
<l>Gli angelici sembianti nati in cielo</l>
<l>non si ponno celar sotto alcun velo.</l>
</lg>
<lg type="ottava"><head>16</head>
<l>Avea in ogni sua parte un laccio teso,</l>
<l>o parli o rida o canti o passo muova:</l>
<l>né maraviglia è se Ruggier n'è preso,</l>
<l>poi che tanto benigna se la truova.</l>
<l>Quel che di lei già avea dal mirto inteso,</l>
<l>com'è perfida e ria, poco gli giova;</l>
<l>ch'inganno o tradimento non gli è aviso</l>
<l>che possa star con sì soave riso.</l>
</lg>
<lg type="ottava"><head>17</head>
<l>Anzi pur creder vuol che da costei</l>
<l>fosse converso Astolfo in su l'arena</l>
<l>per li suoi portamenti ingrati e rei,</l>
<l>e sia degno di questa e di più pena:</l>
<l>e tutto quel ch'udito avea di lei,</l>
<l>stima esser falso; e che vendetta mena,</l>
<l>e mena astio et invidia quel dolente</l>
<l>a lei biasmare, e che del tutto mente.</l>
</lg>
<lg type="ottava"><head>18</head>
<l>La bella donna che cotanto amava,</l>
<l>novellamente gli è dal cor partita;</l>
<l>che per incanto Alcina gli lo lava</l>
<l>d'ogni antica amorosa sua ferita;</l>
<l>e di sé sola e del suo amor lo grava,</l>
<l>e in quello essa riman sola sculpita:</l>
<l>sì che scusar il buon Ruggier si deve,</l>
<l>se si mostrò quivi inconstante e lieve.</l>
</lg>
<lg type="ottava"><head>19</head>
<l>A quella mensa cìtare, arpe e lire,</l>
<l>e diversi altri dilettevol suoni</l>
<l>faceano intorno l'aria tintinire</l>
<l>d'armonia dolce e di concenti buoni.</l>
<l>Non vi mancava chi, cantando, dire</l>
<l>d'amor sapesse gaudii e passioni,</l>
<l>o con invenzioni e poesie</l>
<l>rappresentasse grate fantasie.</l>
</lg>
<lg type="ottava"><head>20</head>
<l>Qual mensa trionfante e suntuosa</l>
<l>di qual si voglia successor di Nino,</l>
<l>o qual mai tanto celebre e famosa</l>
<l>di Cleopatra al vincitor latino,</l>
<l>potria a questa esser par, che l'amorosa</l>
<l>fata avea posta inanzi al paladino?</l>
<l>Tal non cred'io che s'apparecchi dove</l>
<l>ministra Ganimede al sommo Giove.</l>
</lg>
<lg type="ottava"><head>21</head>
<l>Tolte che fur le mense e le vivande,</l>
<l>facean, sedendo in cerchio, un giuoco lieto:</l>
<l>che ne l'orecchio l'un l'altro domande,</l>
<l>come più piace lor, qualche secreto;</l>
<l>il che agli amanti fu commodo grande</l>
<l>di scoprir l'amor lor senza divieto:</l>
<l>e furon lor conclusioni estreme</l>
<l>di ritrovarsi quella notte insieme.</l>
</lg>
<lg type="ottava"><head>22</head>
<l>Finîr quel giuoco tosto, e molto inanzi</l>
<l>che non solea là dentro esser costume:</l>
<l>con torchi allora i paggi entrati inanzi,</l>
<l>le tenebre cacciâr con molto lume.</l>
<l>Tra bella compagnia dietro e dinanzi</l>
<l>andò Ruggiero a ritrovar le piume</l>
<l>in una adorna e fresca cameretta,</l>
<l>per la miglior di tutte l'altre eletta.</l>
</lg>
<lg type="ottava"><head>23</head>
<l>E poi che di confetti e di buon vini</l>
<l>di nuovo fatti fur debiti inviti,</l>
<l>e partîr gli altri riverenti e chini,</l>
<l>et alle stanze lor tutti sono iti;</l>
<l>Ruggiero entrò ne' profumati lini</l>
<l>che pareano di man d'Aracne usciti,</l>
<l>tenendo tuttavia l'orecchie attente,</l>
<l>s'ancor venir la bella donna sente.</l>
</lg>
<lg type="ottava"><head>24</head>

<l>Ad ogni piccol moto ch'egli udiva,</l>
<l>sperando che fosse ella, il capo alzava:</l>
<l>sentir credeasi, e spesso non sentiva;</l>
<l>poi del suo errore accorto sospirava.</l>
<l>Talvolta uscia del letto e l'uscio apriva,</l>
<l>guatava fuori, e nulla vi trovava:</l>
<l>e maledì ben mille volte l'ora</l>
<l>che facea al trapassar tanta dimora.</l>
</lg>
<lg type="ottava"><head>25</head>
<l>Tra sé dicea sovente: - Or si parte ella; -</l>
<l>e cominciava a noverare i passi</l>
<l>ch'esser potean da la sua stanza a quella</l>
<l>donde aspettando sta che Alcina passi;</l>
<l>e questi et altri, prima che la bella</l>
<l>donna vi sia, vani disegni fassi.</l>
<l>Teme di qualche impedimento spesso,</l>
<l>che tra il frutto e la man non gli sia messo.</l>
</lg>
<lg type="ottava"><head>26</head>
<l>Alcina, poi ch'a' preziosi odori</l>
<l>dopo gran spazio pose alcuna meta,</l>
<l>venuto il tempo che più non dimori,</l>
<l>ormai ch'in casa era ogni cosa cheta,</l>
<l>de la camera sua sola uscì fuori;</l>
<l>e tacita n'andò per via secreta</l>
<l>dove a Ruggiero avean timore e speme</l>
<l>gran pezzo intorno al cor pugnato insieme.</l>
</lg>
<lg type="ottava"><head>27</head>
<l>Come si vide il successor d'Astolfo</l>
<l>sopra apparir quelle ridenti stelle,</l>
<l>come abbia ne le vene acceso zolfo,</l>
<l>non par che capir possa ne la pelle.</l>
<l>Or sino agli occhi ben nuota nel golfo</l>
<l>de le delizie e de le cose belle:</l>
<l>salta del letto, e in braccio la raccoglie,</l>
<l>né può tanto aspettar ch'ella si spoglie;</l>
</lg>
<lg type="ottava"><head>28</head>
<l>ben che né gonna né faldiglia avesse;</l>
<l>che venne avolta in un leggier zendado</l>
<l>che sopra una camicia ella si messe,</l>
<l>bianca e suttil nel più escellente grado.</l>
<l>Come Ruggiero abbracciò lei, gli cesse</l>
<l>il manto; e restò il vel suttile e rado,</l>
<l>che non copria dinanzi né di dietro,</l>
<l>più che le rose o i gigli un chiaro vetro.</l>
</lg>
<lg type="ottava"><head>29</head>
<l>Non così strettamente edera preme</l>
<l>pianta ove intorno abbarbicata s'abbia,</l>
<l>come si stringon li dui amanti insieme,</l>
<l>cogliendo de lo spirto in su le labbia</l>
<l>suave fior, qual non produce seme</l>
<l>indo o sabeo ne l'odorata sabbia.</l>
<l>Del gran piacer ch'avean, lor dicer tocca;</l>
<l>che spesso avean più d'una lingua in bocca.</l>
</lg>
<lg type="ottava"><head>30</head>
<l>Queste cose là dentro eran secrete,</l>
<l>o se pur non secrete, almen taciute;</l>
<l>che raro fu tener le labra chete</l>
<l>biasmo ad alcun, ma ben spesso virtute.</l>
<l>Tutte proferte et accoglienze liete</l>
<l>fanno a Ruggier quelle persone astute:</l>
<l>ognun lo reverisce e se gli inchina;</l>
<l>che così vuol l'innamorata Alcina.</l>
</lg>
<lg type="ottava"><head>31</head>
<l>Non è diletto alcun che di fuor reste;</l>
<l>che tutti son ne l'amorosa stanza.</l>
<l>E due e tre volte il dì mutano veste,</l>
<l>fatte or ad una, ora ad un'altra usanza.</l>
<l>Spesso in conviti, e sempre stanno in feste,</l>
<l>in giostre, in lotte, in scene, in bagno, in danza.</l>
<l>Or presso ai fonti, all'ombre de' poggietti,</l>
<l>leggon d'antiqui gli amorosi detti;</l>
</lg>
<lg type="ottava"><head>32</head>
<l>or per l'ombrose valli e lieti colli</l>
<l>vanno cacciando le paurose lepri;</l>
<l>or con sagaci cani i fagian folli</l>
<l>con strepito uscir fan di stoppie e vepri;</l>
<l>or a' tordi lacciuoli, or veschi molli</l>
<l>tendon tra gli odoriferi ginepri;</l>
<l>or con ami inescati et or con reti</l>
<l>turbano a' pesci i grati lor secreti.</l>
</lg>
<lg type="ottava"><head>33</head>
<l>Stava Ruggiero in tanta gioia e festa,</l>
<l>mentre Carlo in travaglio et Agramante,</l>
<l>di cui l'istoria io non vorrei per questa</l>
<l>porre in oblio, né lasciar Bradamante,</l>
<l>che con travaglio e con pena molesta</l>
<l>pianse più giorni il disiato amante,</l>
<l>ch'avea per strade disusate e nuove</l>
<l>veduto portar via, né sapea dove.</l>
</lg>
<lg type="ottava"><head>34</head>
<l>Di costei prima che degli altri dico,</l>
<l>che molti giorni andò cercando invano</l>
<l>pei boschi ombrosi e per lo campo aprico,</l>
<l>per ville, per città, per monte e piano;</l>
<l>né mai poté saper del caro amico,</l>
<l>che di tanto intervallo era lontano.</l>
<l>Ne l'oste saracin spesso venìa,</l>
<l>né mai del suo Ruggier ritrovò spia.</l>
</lg>
<lg type="ottava"><head>35</head>
<l>Ogni dì ne domanda a più di cento,</l>
<l>né alcun le ne sa mai render ragioni.</l>
<l>D'alloggiamento va in alloggiamento,</l>
<l>cercandone e trabacche e padiglioni:</l>
<l>e lo può far; che senza impedimento</l>
<l>passa tra cavallieri e tra pedoni,</l>
<l>mercé all'annel che fuor d'ogni uman uso</l>
<l>la fa sparir quando l'è in bocca chiuso.</l>
</lg>
<lg type="ottava"><head>36</head>
<l>Né può né creder vuol che morto sia;</l>
<l>perché di sì grande uom l'altra ruina</l>
<l>da l'onde idaspe udita si saria</l>
<l>fin dove il sole a riposar declina.</l>
<l>Non sa né dir né imaginar che via</l>
<l>far possa o in cielo o in terra; e pur meschina</l>
<l>lo va cercando, e per compagni mena</l>
<l>sospiri e pianti et ogni acerba pena.</l>
</lg>
<lg type="ottava"><head>37</head>
<l>Pensò al fin di tornare alla spelonca</l>
<l>dove eran l'ossa di Merlin profeta,</l>
<l>e gridar tanto intorno a quella conca,</l>
<l>che 'l freddo marmo si movesse a pieta;</l>
<l>che se vivea Ruggiero, o gli avea tronca</l>
<l>l'alta necessità la vita lieta,</l>
<l>si sapria quindi: e poi s'appiglierebbe</l>
<l>a quel miglior consiglio che n'avrebbe.</l>
</lg>
<lg type="ottava"><head>38</head>
<l>Con questa intenzion prese il camino</l>
<l>verso le selve prossime a Pontiero,</l>
<l>dove la vocal tomba di Merlino</l>
<l>era nascosa in loco alpestro e fiero.</l>
<l>Ma quella maga che sempre vicino</l>
<l>tenuto a Bradamante avea il pensiero,</l>
<l>quella, dico io, che nella bella grotta</l>
<l>l'avea de la sua stirpe instrutta e dotta;</l>
</lg>
<lg type="ottava"><head>39</head>
<l>quella benigna e saggia incantatrice,</l>
<l>la quale ha sempre cura di costei,</l>
<l>sappiendo ch'esser de' progenitrice</l>
<l>d'uomini invitti, anzi di semidei;</l>
<l>ciascun dì vuol saper che fa, che dice,</l>
<l>e getta ciascun dì sorte per lei.</l>
<l>Di Ruggier liberato e poi perduto,</l>
<l>e dove in India andò, tutto ha saputo.</l>
</lg>
<lg type="ottava"><head>40</head>
<l>Ben veduto l'avea su quel cavallo</l>
<l>che reggier non potea, ch'era sfrenato,</l>
<l>scostarsi di lunghissimo intervallo</l>
<l>per sentier periglioso e non usato;</l>
<l>e ben sapea che stava in giuoco e in ballo</l>
<l>e in cibo e in ozio molle e delicato,</l>
<l>né più memoria avea del suo signore,</l>
<l>né de la donna sua, né del suo onore.</l>
</lg>
<lg type="ottava"><head>41</head>
<l>E così il fior de li begli anni suoi</l>
<l>in lunga inerzia aver potria consunto</l>
<l>sì gentil cavallier, per dover poi</l>
<l>perdere il corpo e l'anima in un punto;</l>
<l>e quel odor, che sol riman di noi</l>
<l>poscia che 'l resto fragile è defunto,</l>
<l>che tra' l'uom del sepulcro e in vita il serba,</l>
<l>gli saria stato o tronco o svelto in erba.</l>
</lg>
<lg type="ottava"><head>42</head>
<l>Ma quella gentil maga, che più cura</l>
<l>n'avea ch'egli medesmo di se stesso,</l>
<l>pensò di trarlo per via alpestre e dura</l>
<l>alla vera virtù, mal grado d'esso:</l>
<l>come escellente medico, che cura</l>
<l>con ferro e fuoco e con veneno spesso,</l>
<l>che se ben molto da principio offende,</l>
<l>poi giova al fine, e grazia se gli rende.</l>
</lg>
<lg type="ottava"><head>43</head>
<l>Ella non gli era facile, e talmente</l>
<l>fattane cieca di superchio amore,</l>
<l>che, come facea Atlante, solamente</l>
<l>a darli vita avesse posto il core.</l>
<l>Quel più tosto volea che lungamente</l>
<l>vivesse e senza fama e senza onore,</l>
<l>che, con tutta la laude che sia al mondo,</l>
<l>mancasse un anno al suo viver giocondo.</l>
</lg>
<lg type="ottava"><head>44</head>
<l>L'avea mandato all'isola d'Alcina,</l>
<l>perché obliasse l'arme in quella corte;</l>
<l>e come mago di somma dottrina,</l>
<l>ch'usar sapea gl'incanti d'ogni sorte,</l>
<l>avea il cor stretto di quella regina</l>
<l>ne l'amor d'esso d'un laccio sì forte,</l>
<l>che non se ne era mai per poter sciorre,</l>
<l>s'invechiasse Ruggier più di Nestorre.</l>
</lg>
<lg type="ottava"><head>45</head>
<l>Or tornando a colei, ch'era presaga</l>
<l>di quanto de' avvenir, dico che tenne</l>
<l>la dritta via dove l'errante e vaga</l>
<l>figlia d'Amon seco a incontrar si venne.</l>
<l>Bradamante vedendo la sua maga,</l>
<l>muta la pena che prima sostenne,</l>
<l>tutta in speranza; e quella l'apre il vero:</l>
<l>ch'ad Alcina è condotto il suo Ruggiero.</l>
</lg>
<lg type="ottava"><head>46</head>
<l>La giovane riman presso che morta,</l>
<l>quando ode che 'l suo amante è così lunge;</l>
<l>e più, che nel suo amor periglio porta,</l>
<l>se gran rimedio e subito non giunge:</l>
<l>ma la benigna maga la conforta,</l>
<l>e presta pon l'impiastro ove il duol punge;</l>
<l>e le promette e giura, in pochi giorni</l>
<l>far che Ruggiero a riveder lei torni.</l>
</lg>
<lg type="ottava"><head>47</head>
<l>- Da che, donna (dicea), l'annello hai teco,</l>
<l>che val contra ogni magica fattura,</l>
<l>io non ho dubbio alcun, che s'io l'arreco</l>
<l>là dove Alcina ogni tuo ben ti fura,</l>
<l>ch'io non le rompa il suo disegno, e meco</l>
<l>non ti rimeni la tua dolce cura.</l>
<l>Me n'andrò questa sera alla prim'ora,</l>
<l>e sarò in India al nascer de l'aurora. -</l>
</lg>
<lg type="ottava"><head>48</head>
<l>E seguitando, del modo narrolle</l>
<l>che disegnato avea d'adoperarlo,</l>
<l>per trar del regno effeminato e molle</l>
<l>il caro amante, e in Francia rimenarlo.</l>
<l>Bradamante l'annel del dito tolle;</l>
<l>né solamente avria voluto darlo,</l>
<l>ma dato il core e dato avria la vita,</l>
<l>pur che n'avesse il suo Ruggiero aita.</l>
</lg>
<lg type="ottava"><head>49</head>
<l>Le dà l'annello e se le raccomanda;</l>
<l>e più le raccomanda il suo Ruggiero,</l>
<l>a cui per lei mille saluti manda:</l>
<l>poi prese vêr Provenza altro sentiero.</l>
<l>Andò l'incantatrice a un'altra banda;</l>
<l>e per porre in effetto il suo pensiero,</l>
<l>un palafren fece apparir la sera,</l>
<l>ch'avea un piè rosso, e ogn'altra parte nera.</l>
</lg>
<lg type="ottava"><head>50</head>
<l>Credo fusse un Alchino o un Farfarello,</l>
<l>che da l'inferno in quella forma trasse;</l>
<l>e scinta e scalza montò sopra a quello,</l>
<l>a chiome sciolte e orribilmente passe:</l>
<l>ma ben di dito si levò l'annello,</l>
<l>perché gl'incanti suoi non le vietasse.</l>
<l>Poi con tal fretta andò, che la matina</l>
<l>si ritrovò ne l'isola d'Alcina.</l>
</lg>
<lg type="ottava"><head>51</head>
<l>Quivi mirabilmente transmutosse:</l>
<l>s'accrebbe più d'un palmo di statura,</l>
<l>e fe' le membra a proporzion più grosse;</l>
<l>e restò a punto di quella misura</l>
<l>che si pensò che 'l negromante fosse,</l>
<l>quel che nutrì Ruggier con sì gran cura.</l>
<l>Vestì di lunga barba le mascelle,</l>
<l>e fe' crespa la fronte e l'altra pelle.</l>
</lg>
<lg type="ottava"><head>52</head>
<l>Di faccia, di parole e di sembiante</l>
<l>sì lo seppe imitar, che totalmente</l>
<l>potea parer l'incantatore Atlante.</l>
<l>Poi si nascose, e tanto pose mente,</l>
<l>che da Ruggiero allontanar l'amante</l>
<l>Alcina vide un giorno finalmente:</l>
<l>e fu gran sorte; che di stare o d'ire</l>
<l>senza esso un'ora potea mal patire.</l>
</lg>
<lg type="ottava"><head>53</head>
<l>Soletto lo trovò, come lo volle,</l>
<l>che si godea il matin fresco e sereno</l>
<l>lungo un bel rio che discorrea d'un colle</l>
<l>verso un laghetto limpido et ameno.</l>
<l>Il suo vestir delizioso e molle</l>
<l>tutto era d'ozio e di lascivia pieno,</l>
<l>che de sua man gli avea di seta e d'oro</l>
<l>tessuto Alcina con sottil lavoro.</l>
</lg>
<lg type="ottava"><head>54</head>
<l>Di ricche gemme un splendido monile</l>
<l>gli discendea dal collo in mezzo il petto;</l>
<l>e ne l'uno e ne l'altro già virile</l>
<l>braccio girava un lucido cerchietto.</l>
<l>Gli avea forato un fil d'oro sottile</l>
<l>ambe l'orecchie, in forma d'annelletto;</l>
<l>e due gran perle pendevano quindi,</l>
<l>qua' mai non ebbon gli Arabi né gl'Indi.</l>
</lg>
<lg type="ottava"><head>55</head>
<l>Umide avea l'innanellate chiome</l>
<l>de' più suavi odor che sieno in prezzo:</l>
<l>tutto ne' gesti era amoroso, come</l>
<l>fosse in Valenza a servir donne avezzo:</l>
<l>non era in lui di sano altro che 'l nome;</l>
<l>corrotto tutto il resto, e più che mézzo.</l>
<l>Così Ruggier fu ritrovato, tanto</l>
<l>da l'esser suo mutato per incanto.</l>
</lg>

<lg type="ottava"><head>56</head>
<l>Ne la forma d'Atlante se gli affaccia</l>
<l>colei, che la sembianza ne tenea,</l>
<l>con quella grave e venerabil faccia</l>
<l>che Ruggier sempre riverir solea,</l>
<l>con quello occhio pien d'ira e di minaccia,</l>
<l>che sì temuto già fanciullo avea;</l>
<l>dicendo: - È questo dunque il frutto ch'io</l>
<l>lungamente atteso ho del sudor mio?</l>
</lg>
<lg type="ottava"><head>57</head>
<l>Di medolle già d'orsi e di leoni</l>
<l>ti porsi io dunque li primi alimenti;</l>
<l>t'ho per caverne et orridi burroni</l>
<l>fanciullo avezzo a strangolar serpenti,</l>
<l>pantere e tigri disarmar d'ungioni,</l>
<l>et a vivi cingial trar spesso i denti,</l>
<l>acciò che, dopo tanta disciplina,</l>
<l>tu sii l'Adone o l'Atide d'Alcina?</l>
</lg>
<lg type="ottava"><head>58</head>
<l>È questo, quel che l'osservate stelle,</l>
<l>le sacre fibre e gli accoppiati punti,</l>
<l>responsi, augùri, sogni e tutte quelle</l>
<l>sorti, ove ho troppo i miei studi consunti,</l>
<l>di te promesso sin da le mammelle</l>
<l>m'avean, come quest'anni fusser giunti:</l>
<l>ch'in arme l'opre tue così preclare</l>
<l>esser dovean, che sarian senza pare?</l>
</lg>
<lg type="ottava"><head>59</head>
<l>Questo è ben veramente alto principio</l>
<l>onde si può sperar che tu sia presto</l>
<l>a farti un Alessandro, un Iulio, un Scipio!</l>
<l>Chi potea, ohimè! di te mai creder questo,</l>
<l>che ti facessi d'Alcina mancipio?</l>
<l>E perché ognun lo veggia manifesto,</l>
<l>al collo et alle braccia hai la catena</l>
<l>con che ella a voglia sua preso ti mena.</l>
</lg>
<lg type="ottava"><head>60</head>
<l>Se non ti muovon le tue proprie laudi,</l>
<l>e l'opre escelse a chi t'ha il cielo eletto,</l>
<l>la tua succession perché defraudi</l>
<l>del ben che mille volte io t'ho predetto?</l>
<l>Deh, perché il ventre eternamente claudi,</l>
<l>dove il ciel vuol che sia per te concetto</l>
<l>la gloriosa e soprumana prole</l>
<l>ch'esser de' al mondo più chiara che 'l sole?</l>
</lg>
<lg type="ottava"><head>61</head>
<l>Deh, non vietar che le più nobil alme</l>
<l>che sian formate ne l'eterne idee,</l>
<l>di tempo in tempo abbian corporee salme</l>
<l>dal ceppo che radice in te aver dee!</l>
<l>Deh non vietar mille trionfi e palme,</l>
<l>con che, dopo aspri danni e piaghe ree,</l>
<l>tuoi figli, tuoi nipoti e successori</l>
<l>Italia torneran nei primi onori!</l>
</lg>
<lg type="ottava"><head>62</head>
<l>Non ch'a piegarti a questo tante e tante</l>
<l>anime belle aver dovesson pondo,</l>
<l>che chiare, illustri, inclite, invitte e sante</l>
<l>son per fiorir da l'arbor tuo fecondo;</l>
<l>ma ti dovria una coppia esser bastante:</l>
<l>Ippolito e il fratel; che pochi il mondo</l>
<l>ha tali avuti ancor fin al dì d'oggi,</l>
<l>per tutti i gradi onde a virtù si poggi.</l>
</lg>
<lg type="ottava"><head>63</head>
<l>Io solea più di questi dui narrarti,</l>
<l>ch'io non facea di tutti gli altri insieme;</l>
<l>sì perché essi terran le maggior parti,</l>
<l>che gli altri tuoi, ne le virtù supreme;</l>
<l>sì perché al dir di lor mi vedea darti</l>
<l>più attenzion, che d'altri del tuo seme:</l>
<l>vedea goderti che sì chiari eroi</l>
<l>esser dovessen dei nipoti tuoi.</l>
</lg>
<lg type="ottava"><head>64</head>
<l>Che ha costei che t'hai fatto regina,</l>
<l>che non abbian mill'altre meretrici?</l>
<l>costei che di tant'altri è concubina,</l>
<l>ch'al fin sai ben s'ella suol far felici.</l>
<l>Ma perché tu conosca chi sia Alcina,</l>
<l>levatone le fraudi e gli artifici,</l>
<l>tien questo annello in dito, e torna ad ella;</l>
<l>ch'aveder ti potrai come sia bella. -</l>
</lg>

<lg type="ottava"><head>65</head>
<l>Ruggier si stava vergognoso e muto</l>
<l>mirando in terra, e mal sapea che dire;</l>
<l>a cui la maga nel dito minuto</l>
<l>pose l'annello, e lo fe' risentire.</l>
<l>Come Ruggiero in sé fu rivenuto,</l>
<l>di tanto scorno si vide assalire,</l>
<l>ch'esser vorria sotterra mille braccia;</l>
<l>ch'alcun veder non lo potesse in faccia.</l>
</lg>
<lg type="ottava"><head>66</head>
<l>Ne la sua prima forma in uno instante,</l>
<l>così parlando, la maga rivenne;</l>
<l>né bisognava più quella d'Atlante,</l>
<l>seguitone l'effetto per che venne.</l>
<l>Per dirvi quel ch'io non vi dissi inante,</l>
<l>costei Melissa nominata venne,</l>
<l>ch'or diè a Ruggier di sé notizia vera,</l>
<l>e dissegli a che effetto venuta era;</l>
</lg>
<lg type="ottava"><head>67</head>
<l>mandata da colei, che d'amor piena</l>
<l>sempre il disia, né più può starne senza,</l>
<l>per liberarlo da quella catena</l>
<l>di che lo cinse magica violenza:</l>
<l>e preso avea d'Atlante di Carena</l>
<l>la forma, per trovar meglio credenza.</l>
<l>Ma poi ch'a sanità l'ha omai ridutto,</l>
<l>gli vuole aprire e far che veggia il tutto.</l>
</lg>
<lg type="ottava"><head>68</head>
<l>- Quella donna gentil che t'ama tanto,</l>
<l>quella che del tuo amor degna sarebbe,</l>
<l>a cui, se non ti scorda, tu sai quanto</l>
<l>tua libertà, da lei servata, debbe;</l>
<l>questo annel che ripara ad ogni incanto</l>
<l>ti manda: e così il cor mandato avrebbe,</l>
<l>s'avesse avuto il cor così virtute,</l>
<l>come l'annello, atta alla tua salute. -</l>
</lg>
<lg type="ottava"><head>69</head>
<l>E seguitò narrandogli l'amore</l>
<l>che Bradamante gli ha portato e porta;</l>
<l>di quella insieme comendò il valore,</l>
<l>in quanto il vero e l'affezion comporta;</l>
<l>et usò modo e termine migliore</l>
<l>che si convenga a messaggiera accorta:</l>
<l>et in quel odio Alcina a Ruggier pose,</l>
<l>in che soglionsi aver l'orribil cose.</l>
</lg>
<lg type="ottava"><head>70</head>
<l>In odio gli la pose, ancor che tanto</l>
<l>l'amasse dianzi: e non vi paia strano,</l>
<l>quando il suo amor per forza era d'incanto,</l>
<l>ch'essendovi l'annel, rimase vano.</l>
<l>Fece l'annel palese ancor, che quanto</l>
<l>di beltà Alcina avea, tutto era estrano:</l>
<l>estrano avea, e non suo, dal piè alla treccia;</l>
<l>il bel ne sparve, e le restò la feccia.</l>
</lg>
<lg type="ottava"><head>71</head>
<l>Come fanciullo che maturo frutto</l>
<l>ripone, e poi si scorda ove è riposto,</l>
<l>e dopo molti giorni è ricondutto</l>
<l>là dove truova a caso il suo deposto,</l>
<l>si maraviglia di vederlo tutto</l>
<l>putrido e guasto, e non come fu posto;</l>
<l>e dove amarlo e caro aver solia,</l>
<l>l'odia, sprezza, n'ha schivo, e getta via:</l>
</lg>
<lg type="ottava"><head>72</head>
<l>così Ruggier, poi che Melissa fece</l>
<l>ch'a riveder se ne tornò la fata</l>
<l>con quell'annello inanzi a cui non lece,</l>
<l>quando s'ha in dito, usare opra incantata,</l>
<l>ritruova, contra ogni sua stima, invece</l>
<l>de la bella, che dianzi avea lasciata,</l>
<l>donna sì laida, che la terra tutta</l>
<l>né la più vecchia avea né la più brutta.</l>
</lg>
<lg type="ottava"><head>73</head>
<l>Pallido, crespo e macilente avea</l>
<l>Alcina il viso, il crin raro e canuto:</l>
<l>sua statura a sei palmi non giungea:</l>
<l>ogni dente di bocca era caduto;</l>
<l>che più d'Ecuba e più de la Cumea,</l>
<l>et avea più d'ogn'altra mai vivuto.</l>
<l>Ma sì l'arti usa al nostro tempo ignote,</l>
<l>che bella e giovanetta parer puote.</l>
</lg>
<lg type="ottava"><head>74</head>
<l>Giovane e bella ella si fa con arte,</l>
<l>sì che molti ingannò come Ruggiero;</l>
<l>ma l'annel venne a interpretar le carte,</l>
<l>che già molti anni avean celato il vero.</l>
<l>Miracol non è dunque, se si parte</l>
<l>de l'animo a Ruggiero ogni pensiero</l>
<l>ch'avea d'amare Alcina, or che la truova</l>
<l>in guisa, che sua fraude non le giova.</l>
</lg>
<lg type="ottava"><head>75</head>
<l>Ma come l'avisò Melissa, stette</l>
<l>senza mutare il solito sembiante,</l>
<l>fin che de l'arme sue, più dì neglette,</l>
<l>si fu vestito dal capo alle piante;</l>
<l>e per non farle ad Alcina suspette,</l>
<l>finse provar s'in esse era aiutante,</l>
<l>finse provar se gli era fatto grosso,</l>
<l>dopo alcun dì che non l'ha avute indosso.</l>
</lg>
<lg type="ottava"><head>76</head>
<l>E Balisarda poi si messe al fianco</l>
<l>(che così nome la sua spada avea);</l>
<l>e lo scudo mirabile tolse anco,</l>
<l>che non pur gli occhi abbarbagliar solea,</l>
<l>ma l'anima facea sì venir manco,</l>
<l>che dal corpo esalata esser parea.</l>
<l>Lo tolse, e col zendado in che trovollo,</l>
<l>che tutto lo copria, sel messe al collo.</l>
</lg>
<lg type="ottava"><head>77</head>
<l>Venne alla stalla, e fece briglia e sella</l>
<l>porre a un destrier più che la pece nero:</l>
<l>così Melissa l'avea instrutto; ch'ella</l>
<l>sapea quanto nel corso era leggiero.</l>
<l>Chi lo conosce, Rabican l'appella;</l>
<l>et è quel proprio che col cavalliero</l>
<l>del quale i venti or presso al mar fan gioco,</l>
<l>portò già la balena in questo loco.</l>
</lg>
<lg type="ottava"><head>78</head>
<l>Potea aver l'ippogrifo similmente,</l>
<l>che presso a Rabicano era legato;</l>
<l>ma gli avea detto la maga: - Abbi mente,</l>
<l>ch'egli è (come tu sai) troppo sfrenato. -</l>
<l>E gli diede intenzion che 'l dì seguente</l>
<l>gli lo trarrebbe fuor di quello stato,</l>
<l>là dove ad agio poi sarebbe instrutto</l>
<l>come frenarlo e farlo gir per tutto.</l>
</lg>
<lg type="ottava"><head>79</head>
<l>Né sospetto darà, se non lo tolle,</l>
<l>de la tacita fuga ch'apparecchia.</l>
<l>Fece Ruggier come Melissa volle,</l>
<l>ch'invisibile ognor gli era all'orecchia.</l>
<l>Così fingendo, del lascivo e molle</l>
<l>palazzo uscì de la puttana vecchia;</l>
<l>e si venne accostando ad una porta,</l>
<l>donde è la via ch'a Logistilla il porta.</l>
</lg>
<lg type="ottava"><head>80</head>
<l>Assaltò li guardiani all'improviso,</l>
<l>e si cacciò tra lor col ferro in mano,</l>
<l>e qual lasciò ferito, e quale ucciso;</l>
<l>e corse fuor del ponte a mano a mano:</l>
<l>e prima che n'avesse Alcina aviso,</l>
<l>di molto spazio fu Ruggier lontano.</l>
<l>Dirò ne l'altro canto che via tenne;</l>
<l>poi come a Logistilla se ne venne.</l>
</lg>
</div1>

<div1 type="canto">
<head>Canto 8</head>
<lg type="ottava"><head>1</head>
<l>Oh quante sono incantatrici, oh quanti</l>
<l>incantator tra noi, che non si sanno!</l>
<l>che con lor arti uomini e donne amanti</l>
<l>di sé, cangiando i visi lor, fatto hanno.</l>
<l>Non con spirti constretti tali incanti,</l>
<l>né con osservazion di stelle fanno;</l>
<l>ma con simulazion, menzogne e frodi</l>
<l>legano i cor d'indissolubil nodi.</l>
</lg>
<lg type="ottava"><head>2</head>
<l>Chi l'annello d'Angelica, o più tosto</l>
<l>chi avesse quel de la ragion, potria</l>
<l>veder a tutti il viso, che nascosto</l>
<l>da finzione e d'arte non saria.</l>
<l>Tal ci par bello e buono, che, deposto</l>
<l>il liscio, brutto e rio forse parria.</l>
<l>Fu gran ventura quella di Ruggiero,</l>
<l>ch'ebbe l'annel che gli scoperse il vero.</l>
</lg>
<lg type="ottava"><head>3</head>
<l>Ruggier (come io dicea) dissimulando,</l>
<l>su Rabican venne alla porta armato:</l>
<l>trovò le guardie sprovedute, e quando</l>
<l>giunse tra lor, non tenne il brando a lato.</l>
<l>Chi morto e chi a mal termine lasciando,</l>
<l>esce del ponte, e il rastrello ha spezzato:</l>
<l>prende al bosco la via; ma poco corre,</l>
<l>ch'ad un de' servi de la fata occorre.</l>
</lg>
<lg type="ottava"><head>4</head>
<l>Il servo in pugno avea un augel grifagno</l>
<l>che volar con piacer facea ogni giorno,</l>
<l>ora a campagna, ora a un vicino stagno,</l>
<l>dove era sempre da far preda intorno:</l>
<l>avea da lato il can fido compagno:</l>
<l>cavalcava un ronzin non troppo adorno.</l>
<l>Ben pensò che Ruggier dovea fuggire,</l>
<l>quando lo vide in tal fretta venire.</l>
</lg>
<lg type="ottava"><head>5</head>
<l>Se gli fe' incontra, e con sembiante altiero</l>
<l>gli domandò perché in tal fretta gisse.</l>
<l>Risponder non gli vòlse il buon Ruggiero:</l>
<l>perciò colui, più certo che fuggisse,</l>
<l>di volerlo arrestar fece pensiero;</l>
<l>e distendendo il braccio manco, disse:</l>
<l>- Che dirai tu, se subito ti fermo?</l>
<l>se contra questo augel non avrai schermo? -</l>
</lg>
<lg type="ottava"><head>6</head>
<l>Spinge l'augello: e quel batte sì l'ale,</l>
<l>che non l'avanza Rabican di corso.</l>
<l>Del palafreno il cacciator giù sale,</l>
<l>e tutto a un tempo gli ha levato il morso.</l>
<l>Quel par da l'arco uno aventato strale,</l>
<l>di calci formidabile e di morso;</l>
<l>e 'l servo dietro sì veloce viene,</l>
<l>che par ch'il vento, anzi che il fuoco il mene.</l>
</lg>
<lg type="ottava"><head>7</head>
<l>Non vuol parere il can d'esser più tardo,</l>
<l>ma segue Rabican con quella fretta</l>
<l>con che le lepri suol seguire il pardo.</l>
<l>Vergogna a Ruggier par, se non aspetta.</l>
<l>Voltasi a quel che vien sì a piè gagliardo;</l>
<l>né gli vede arme, fuor ch'una bacchetta,</l>
<l>quella con che ubidire al cane insegna:</l>
<l>Ruggier di trar la spada si disdegna.</l>
</lg>
<lg type="ottava"><head>8</head>
<l>Quel se gli appressa, e forte lo percuote;</l>
<l>lo morde a un tempo il can nel piede manco.</l>
<l>Lo sfrenato destrier la groppa scuote</l>
<l>tre volte e più, né falla il destro fianco.</l>
<l>Gira l'augello e gli fa mille ruote,</l>
<l>e con l'ugna sovente il ferisce anco:</l>
<l>sì il destrier collo strido impaurisce,</l>
<l>ch'alla mano e allo spron poco ubidisce.</l>
</lg>
<lg type="ottava"><head>9</head>
<l>Ruggiero, al fin constretto, il ferro caccia;</l>
<l>e perché tal molestia se ne vada,</l>
<l>or gli animali, or quel villan minaccia</l>
<l>col taglio e con la punta de la spada.</l>
<l>Quella importuna turba più l'impaccia:</l>
<l>presa ha chi qua chi là tutta la strada.</l>
<l>Vede Ruggiero il disonore e il danno</l>
<l>che gli averrà, se più tardar lo fanno.</l>
</lg>
<lg type="ottava"><head>10</head>
<l>Sa ch'ogni poco più ch'ivi rimane,</l>
<l>Alcina avrà col populo alle spalle:</l>
<l>di trombe, di tamburi e di campane</l>
<l>già s'ode alto rumore in ogni valle.</l>
<l>Contra un servo senza arme e contra un cane</l>
<l>gli par ch'a usar la spada troppo falle:</l>
<l>meglio e più breve è dunque che gli scopra</l>
<l>lo scudo che d'Atlante era stato opra.</l>
</lg>
<lg type="ottava"><head>11</head>
<l>Levò il drappo vermiglio in che coperto</l>
<l>già molti giorni lo scudo si tenne.</l>
<l>Fece l'effetto mille volte esperto</l>
<l>il lume, ove a ferir negli occhi venne:</l>
<l>resta dai sensi il cacciator deserto,</l>
<l>cade il cane e il ronzin, cadon le penne,</l>
<l>ch'in aria sostener l'augel non ponno.</l>
<l>Lieto Ruggier li lascia in preda al sonno.</l>
</lg>
<lg type="ottava"><head>12</head>
<l>Alcina, ch'avea intanto avuto aviso</l>
<l>di Ruggier, che sforzato avea la porta,</l>
<l>e de la guardia buon numero ucciso,</l>
<l>fu, vinta dal dolor, per restar morta.</l>
<l>Squarciossi i panni e si percosse il viso,</l>
<l>e sciocca nominossi e malaccorta;</l>
<l>e fece dar all'arme immantinente,</l>
<l>e intorno a sé raccor tutta sua gente.</l>
</lg>
<lg type="ottava"><head>13</head>
<l>E poi ne fa due parti, e manda l'una</l>
<l>per quella strada ove Ruggier camina;</l>
<l>al porto l'altra subito raguna,</l>
<l>imbarca, et uscir fa ne la marina:</l>
<l>sotto le vele aperte il mar s'imbruna.</l>
<l>Con questi va la disperata Alcina,</l>
<l>che 'l desiderio di Ruggier sì rode,</l>
<l>che lascia sua città senza custode.</l>
</lg>
<lg type="ottava"><head>14</head>
<l>Non lascia alcuno a guardia del palagio:</l>
<l>il che a Melissa, che stava alla posta</l>
<l>per liberar di quel regno malvagio</l>
<l>la gente ch'in miseria v'era posta,</l>
<l>diede commodità, diede grande agio</l>
<l>di gir cercando ogni cosa a sua posta,</l>
<l>imagini abbruciar, suggelli tôrre,</l>
<l>e nodi e rombi e turbini disciorre.</l>
</lg>
<lg type="ottava"><head>15</head>
<l>Indi pei campi accelerando i passi,</l>
<l>gli antiqui amanti ch'erano in gran torma</l>
<l>conversi in fonti, in fere, in legni, in sassi,</l>
<l>fe' ritornar ne la lor prima forma.</l>
<l>E quei, poi ch'allargati furo i passi,</l>
<l>tutti del buon Ruggier seguiron l'orma:</l>
<l>a Logistilla si salvaro; et indi</l>
<l>tornaro a Sciti, a Persi, a Greci, ad Indi.</l>
</lg>
<lg type="ottava"><head>16</head>
<l>Li rimandò Melissa in lor paesi,</l>
<l>con obligo di mai non esser sciolto.</l>
<l>Fu inanzi agli altri il duca degl'Inglesi</l>
<l>ad esser ritornato in uman volto;</l>
<l>che 'l parentado in questo e li cortesi</l>
<l>prieghi del bon Ruggier gli giovâr molto:</l>
<l>oltre i prieghi, Ruggier le diè l'annello,</l>
<l>acciò meglio potesse aiutar quello.</l>
</lg>
<lg type="ottava"><head>17</head>
<l>A' prieghi dunque di Ruggier, rifatto</l>
<l>fu 'l paladin ne la sua prima faccia.</l>
<l>Nulla pare a Melissa d'aver fatto,</l>
<l>quando ricovrar l'arme non gli faccia,</l>
<l>e quella lancia d'or, ch'al primo tratto</l>
<l>quanti ne tocca de la sella caccia:</l>
<l>de l'Argalia, poi fu d'Astolfo lancia,</l>
<l>e molto onor fe' a l'uno e a l'altro in Francia.</l>
</lg>
<lg type="ottava"><head>18</head>
<l>Trovò Melissa questa lancia d'oro,</l>
<l>ch'Alcina avea reposta nel palagio,</l>
<l>e tutte l'arme che del duca fôro,</l>
<l>e gli fur tolte ne l'ostel malvagio.</l>
<l>Montò il destrier del negromante moro,</l>
<l>e fe' montar Astolfo in groppa ad agio;</l>
<l>e quindi a Logistilla si condusse</l>
<l>d'un'ora prima che Ruggier vi fusse.</l>
</lg>
<lg type="ottava"><head>19</head>
<l>Tra duri sassi e folte spine gìa</l>
<l>Ruggiero intanto invêr la fata saggia,</l>
<l>di balzo in balzo, e d'una in altra via</l>
<l>aspra, solinga, inospita e selvaggia;</l>
<l>tanto ch'a gran fatica riuscia</l>
<l>su la fervida nona in una spiaggia</l>
<l>tra 'l mare e 'l monte, al mezzodì scoperta,</l>
<l>arsiccia, nuda, sterile e deserta.</l>
</lg>
<lg type="ottava"><head>20</head>
<l>Percuote il sole ardente il vicin colle;</l>
<l>e del calor che si riflette a dietro,</l>
<l>in modo l'aria e l'arena ne bolle,</l>
<l>che saria troppo a far liquido il vetro.</l>
<l>Stassi cheto ogni augello all'ombra molle:</l>
<l>sol la cicala col noioso metro</l>
<l>fra i densi rami del fronzuto stelo</l>
<l>le valli e i monti assorda, e il mare e il cielo.</l>
</lg>
<lg type="ottava"><head>21</head>
<l>Quivi il caldo, la sete, e la fatica</l>
<l>ch'era di gir per quella via arenosa,</l>
<l>facean, lungo la spiaggia erma et aprica,</l>
<l>a Ruggier compagnia grave e noiosa.</l>
<l>Ma perché non convien che sempre io dica,</l>
<l>né ch'io vi occupi sempre in una cosa,</l>
<l>io lascerò Ruggiero in questo caldo,</l>
<l>e girò in Scozia a ritrovar Rinaldo.</l>
</lg>
<lg type="ottava"><head>22</head>
<l>Era Rinaldo molto ben veduto</l>
<l>dal re, da la figliola e dal paese.</l>
<l>Poi la cagion che quivi era venuto,</l>
<l>più ad agio il paladin fece palese:</l>
<l>ch'in nome del suo re chiedeva aiuto</l>
<l>e dal regno di Scozia e da l'inglese;</l>
<l>et ai preghi suggiunse anco di Carlo,</l>
<l>giustissime cagion di dover farlo.</l>
</lg>
<lg type="ottava"><head>23</head>
<l>Dal re, senza indugiar, gli fu risposto,</l>
<l>che di quanto sua forza s'estendea,</l>
<l>per utile et onor sempre disposto</l>
<l>di Carlo e de l'Imperio esser volea;</l>
<l>e che fra pochi dì gli avrebbe posto</l>
<l>più cavallieri in punto che potea;</l>
<l>e se non ch'esso era oggimai pur vecchio,</l>
<l>capitano verria del suo apparecchio.</l>
</lg>
<lg type="ottava"><head>24</head>
<l>Né tal rispetto ancor gli parria degno</l>
<l>di farlo rimaner, se non avesse</l>
<l>il figlio, che di forza, e più d'ingegno,</l>
<l>dignissimo era a chi 'l governo desse,</l>
<l>ben che non si trovasse allor nel regno;</l>
<l>ma che sperava che venir dovesse</l>
<l>mentre ch'insieme aduneria lo stuolo;</l>
<l>e ch'adunato il troveria il figliuolo.</l>
</lg>
<lg type="ottava"><head>25</head>
<l>Così mandò per tutta la sua terra</l>
<l>suoi tesorieri a far cavalli e gente;</l>
<l>navi apparecchia e munizion da guerra,</l>
<l>vettovaglia e danar maturamente.</l>
<l>Venne intanto Rinaldo in Inghilterra,</l>
<l>e 'l re nel suo partir cortesemente</l>
<l>insino a Beroicche accompagnollo;</l>
<l>e visto pianger fu quando lasciollo.</l>
</lg>
<lg type="ottava"><head>26</head>
<l>Spirando il vento prospero alla poppa,</l>
<l>monta Rinaldo, et a Dio dice a tutti:</l>
<l>la fune indi al viaggio il nocchier sgroppa;</l>
<l>tanto che giunge ove nei salsi flutti</l>
<l>il bel Tamigi amareggiando intoppa.</l>
<l>Col gran flusso del mar quindi condutti</l>
<l>i naviganti per camin sicuro</l>
<l>a vela e remi insino a Londra furo.</l>
</lg>
<lg type="ottava"><head>27</head>
<l>Rinaldo avea da Carlo e dal re Otone,</l>
<l>che con Carlo in Parigi era assediato,</l>
<l>al principe di Vallia commissione</l>
<l>per contrasegni e lettere portato,</l>
<l>che ciò che potea far la regione</l>
<l>di fanti e di cavalli in ogni lato,</l>
<l>tutto debba a Calesio traghittarlo,</l>
<l>sì che aiutar si possa Francia e Carlo.</l>
</lg>
<lg type="ottava"><head>28</head>
<l>Il principe ch'io dico, ch'era, in vece</l>
<l>d'Oton, rimaso nel seggio reale,</l>
<l>a Rinaldo d'Amon tanto onor fece,</l>
<l>che non l'avrebbe al suo re fatto uguale:</l>
<l>indi alle sue domande satisfece;</l>
<l>perché a tutta la gente marziale</l>
<l>e di Bretagna e de l'isole intorno</l>
<l>di ritrovarsi al mar prefisse il giorno.</l>
</lg>
<lg type="ottava"><head>29</head>
<l>Signor, far mi convien come fa il buono</l>
<l>sonator sopra il suo instrumento arguto,</l>
<l>che spesso muta corda, e varia suono,</l>
<l>ricercando ora il grave, ora l'acuto.</l>
<l>Mentre a dir di Rinaldo attento sono,</l>
<l>d'Angelica gentil m'è sovenuto,</l>
<l>di che lasciai ch'era da lui fuggita,</l>
<l>e ch'avea riscontrato uno eremita.</l>
</lg>
<lg type="ottava"><head>30</head>
<l>Alquanto la sua istoria io vo' seguire.</l>
<l>Dissi che domandava con gran cura,</l>
<l>come potesse alla marina gire;</l>
<l>che di Rinaldo avea tanta paura,</l>
<l>che, non passando il mar, credea morire,</l>
<l>né in tutta Europa si tenea sicura:</l>
<l>ma l'eremita a bada la tenea,</l>
<l>perché di star con lei piacere avea.</l>
</lg>
<lg type="ottava"><head>31</head>
<l>Quella rara bellezza il cor gli accese,</l>
<l>e gli scaldò le frigide medolle:</l>
<l>ma poi che vide che poco gli attese,</l>
<l>e ch'oltra soggiornar seco non volle,</l>
<l>di cento punte l'asinello offese;</l>
<l>né di sua tardità però lo tolle:</l>
<l>e poco va di passo e men di trotto,</l>
<l>né stender gli si vuol la bestia sotto.</l>
</lg>
<lg type="ottava"><head>32</head>
<l>E perché molto dilungata s'era,</l>
<l>e poco più, n'avria perduta l'orma,</l>
<l>ricorse il frate alla spelonca nera,</l>
<l>e di demoni uscir fece una torma:</l>
<l>e ne sceglie uno di tutta la schiera,</l>
<l>e del bisogno suo prima l'informa;</l>
<l>poi lo fa entrare adosso al corridore,</l>
<l>che via gli porta con la donna il core.</l>
</lg>
<lg type="ottava"><head>33</head>
<l>E qual sagace can, nel monte usato</l>
<l>a volpi o lepri dar spesso la caccia,</l>
<l>che se la fera andar vede da un lato,</l>
<l>ne va da un altro, e par sprezzi la traccia;</l>
<l>al varco poi lo senteno arrivato,</l>
<l>che l'ha già in bocca, e l'apre il fianco e straccia:</l>
<l>tal l'eremita per diversa strada</l>
<l>aggiugnerà la donna ovunque vada.</l>
</lg>
<lg type="ottava"><head>34</head>
<l>Che sia il disegno suo, ben io comprendo:</l>
<l>e dirollo anco a voi, ma in altro loco.</l>
<l>Angelica di ciò nulla temendo,</l>
<l>cavalcava a giornate, or molto or poco.</l>
<l>Nel cavallo il demon si gìa coprendo,</l>
<l>come si cuopre alcuna volta il fuoco,</l>
<l>che con sì grave incendio poscia avampa,</l>
<l>che non si estingue, e a pena se ne scampa.</l>
</lg>
<lg type="ottava"><head>35</head>
<l>Poi che la donna preso ebbe il sentiero</l>
<l>dietro il gran mar che li Guasconi lava,</l>
<l>tenendo appresso all'onde il suo destriero,</l>
<l>dove l'umor la via più ferma dava;</l>
<l>quel le fu tratto dal demonio fiero</l>
<l>ne l'acqua sì, che dentro vi nuotava.</l>
<l>Non sa che far la timida donzella,</l>
<l>se non tenersi ferma in su la sella.</l>
</lg>
<lg type="ottava"><head>36</head>
<l>Per tirar briglia, non gli può dar volta:</l>
<l>più e più sempre quel si caccia in alto.</l>
<l>Ella tenea la vesta in su raccolta</l>
<l>per non bagnarla, e traea i piedi in alto.</l>
<l>Per le spalle la chioma iva disciolta,</l>
<l>e l'aura le facea lascivo assalto.</l>
<l>Stavano cheti tutti i maggior venti,</l>
<l>forse a tanta beltà, col mare, attenti.</l>
</lg>
<lg type="ottava"><head>37</head>
<l>Ella volgea i begli occhi a terra invano,</l>
<l>che bagnavan di pianto il viso e 'l seno,</l>
<l>e vedea il lito andar sempre lontano</l>
<l>e decrescer più sempre e venir meno.</l>
<l>Il destrier, che nuotava a destra mano,</l>
<l>dopo un gran giro la portò al terreno</l>
<l>tra scuri sassi e spaventose grotte,</l>
<l>già cominciando ad oscurar la notte.</l>
</lg>
<lg type="ottava"><head>38</head>
<l>Quando si vide sola in quel deserto,</l>
<l>che a riguardarlo sol, mettea paura,</l>
<l>ne l'ora che nel mar Febo coperto</l>
<l>l'aria e la terra avea lasciata oscura,</l>
<l>fermossi in atto ch'avria fatto incerto</l>
<l>chiunque avesse vista sua figura,</l>
<l>s'ella era donna sensitiva e vera,</l>
<l>o sasso colorito in tal maniera.</l>
</lg>
<lg type="ottava"><head>39</head>
<l>Stupida e fissa nella incerta sabbia,</l>
<l>coi capelli disciolti e rabuffati,</l>
<l>con le man giunte e con l'immote labbia,</l>
<l>i languidi occhi al ciel tenea levati,</l>
<l>come accusando il gran Motor che l'abbia</l>
<l>tutti inclinati nel suo danno i fati.</l>
<l>Immota e come attonita ste' alquanto;</l>
<l>poi sciolse al duol la lingua, e gli occhi al pianto.</l>
</lg>
<lg type="ottava"><head>40</head>
<l>Dicea: - Fortuna, che più a far ti resta</l>
<l>acciò di me ti sazii e ti disfami?</l>
<l>che dar ti posso omai più, se non questa</l>
<l>misera vita? ma tu non la brami;</l>
<l>ch'ora a trarla del mar sei stata presta,</l>
<l>quando potea finir suoi giorni grami:</l>
<l>perché ti parve di voler più ancora</l>
<l>vedermi tormentar prima ch'io muora.</l>
</lg>
<lg type="ottava"><head>41</head>
<l>Ma che mi possi nuocere non veggio,</l>
<l>più di quel che sin qui nociuto m'hai.</l>
<l>Per te cacciata son del real seggio,</l>
<l>dove più ritornar non spero mai:</l>
<l>ho perduto l'onor, ch'è stato peggio;</l>
<l>che, se ben con effetto io non peccai,</l>
<l>io do però materia ch'ognun dica</l>
<l>ch'essendo vagabonda io sia impudica.</l>
</lg>
<lg type="ottava"><head>42</head>
<l>Ch'aver può donna al mondo più di buono,</l>
<l>a cui la castità levata sia?</l>
<l>Mi nuoce, ahimè! ch'io son giovane, e sono</l>
<l>tenuta bella, o sia vero o bugia.</l>
<l>Già non ringrazio il ciel di questo dono;</l>
<l>che di qui nasce ogni ruina mia:</l>
<l>morto per questo fu Argalia mio frate;</l>
<l>che poco gli giovâr l'arme incantate:</l>
</lg>
<lg type="ottava"><head>43</head>
<l>per questo il re di Tartaria Agricane</l>
<l>disfece il genitor mio Galafrone,</l>
<l>ch'in India, del Cataio era gran Cane;</l>
<l>onde io son giunta a tal condizione,</l>
<l>che muto albergo da sera a dimane.</l>
<l>Se l'aver, se l'onor, se le persone</l>
<l>m'hai tolto, e fatto il mal che far mi puoi,</l>
<l>a che più doglia anco serbar mi vuoi?</l>
</lg>
<lg type="ottava"><head>44</head>
<l>Se l'affogarmi in mar morte non era</l>
<l>a tuo senno crudel, pur ch'io ti sazii,</l>
<l>non recuso che mandi alcuna fera</l>
<l>che mi divori, e non mi tenga in strazii.</l>
<l>D'ogni martìr che sia, pur ch'io ne pèra,</l>
<l>esser non può ch'assai non ti ringrazii. -</l>
<l>Così dicea la donna con gran pianto,</l>
<l>quando le apparve l'eremita accanto.</l>
</lg>
<lg type="ottava"><head>45</head>
<l>Avea mirato da l'estrema cima</l>
<l>d'un rilevato sasso l'eremita</l>
<l>Angelica, che giunta alla parte ima</l>
<l>è de lo scoglio, afflitta e sbigottita.</l>
<l>Era sei giorni egli venuto prima;</l>
<l>ch'un demonio il portò per via non trita:</l>
<l>e venne a lei fingendo divozione</l>
<l>quanta avesse mai Paulo o Ilarione.</l>
</lg>
<lg type="ottava"><head>46</head>
<l>Come la donna il cominciò a vedere,</l>
<l>prese, non conoscendolo, conforto;</l>
<l>e cessò a poco a poco il suo temere,</l>
<l>ben che ella avesse ancora il viso smorto.</l>
<l>Come fu presso, disse: - Miserere,</l>
<l>padre, di me, ch'i' son giunta a mal porto. -</l>
<l>E con voce interrotta dal singulto</l>
<l>gli disse quel ch'a lui non era occulto.</l>
</lg>
<lg type="ottava"><head>47</head>
<l>Comincia l'eremita a confortarla</l>
<l>con alquante ragion belle e divote;</l>
<l>e pon l'audaci man, mentre che parla,</l>
<l>or per lo seno, or per l'umide gote:</l>
<l>poi più sicuro va per abbracciarla;</l>
<l>et ella sdegnosetta lo percuote</l>
<l>con una man nel petto, e lo rispinge,</l>
<l>e d'onesto rossor tutta si tinge.</l>
</lg>
<lg type="ottava"><head>48</head>
<l>Egli, ch'allato avea una tasca, aprilla,</l>
<l>e trassene una ampolla di liquore;</l>
<l>e negli occhi possenti, onde sfavilla</l>
<l>la più cocente face ch'abbia Amore,</l>
<l>spruzzò di quel leggiermente una stilla,</l>
<l>che di farla dormire ebbe valore.</l>
<l>Già resupina ne l'arena giace</l>
<l>a tutte voglie del vecchio rapace.</l>
</lg>
<lg type="ottava"><head>49</head>
<l>Egli l'abbraccia et a piacer la tocca,</l>
<l>et ella dorme e non può fare ischermo.</l>
<l>Or le bacia il bel petto, ora la bocca;</l>
<l>non è chi 'l veggia in quel loco aspro et ermo.</l>
<l>Ma ne l'incontro il suo destrier trabocca;</l>
<l>ch'al disio non risponde il corpo infermo:</l>
<l>era mal atto, perché avea troppi anni;</l>
<l>e potrà peggio, quanto più l'affanni.</l>
</lg>
<lg type="ottava"><head>50</head>
<l>Tutte le vie, tutti li modi tenta,</l>
<l>ma quel pigro rozzon non però salta.</l>
<l>Indarno il fren gli scuote, e lo tormenta;</l>
<l>e non può far che tenga la testa alta.</l>
<l>Al fin presso alla donna s'addormenta;</l>
<l>e nuova altra sciagura anco l'assalta:</l>
<l>non comincia Fortuna mai per poco,</l>
<l>quando un mortal si piglia a scherno e a gioco.</l>
</lg>
<lg type="ottava"><head>51</head>
<l>Bisogna, prima ch'io vi narri il caso,</l>
<l>ch'un poco dal sentier dritto mi torca.</l>
<l>Nel mar di tramontana invêr l'occaso,</l>
<l>oltre l'Irlanda una isola si corca,</l>
<l>Ebuda nominata; ove è rimaso</l>
<l>il popul raro, poi che la brutta orca</l>
<l>e l'altro marin gregge la distrusse,</l>
<l>ch'in sua vendetta Proteo vi condusse.</l>
</lg>
<lg type="ottava"><head>52</head>
<l>Narran l'antique istorie, o vere o false,</l>
<l>che tenne già quel luogo un re possente,</l>
<l>ch'ebbe una figlia, in cui bellezza valse</l>
<l>e grazia sì, che poté facilmente,</l>
<l>poi che mostrossi in su l'arene salse,</l>
<l>Proteo lasciare in mezzo l'acque ardente;</l>
<l>e quello, un dì che sola ritrovolla,</l>
<l>compresse, e di sé gravida lasciolla.</l>
</lg>
<lg type="ottava"><head>53</head>
<l>La cosa fu gravissima e molesta</l>
<l>al padre, più d'ogn'altro empio e severo:</l>
<l>né per iscusa o per pietà, la testa</l>
<l>le perdonò: sì può lo sdegno fiero.</l>
<l>Né per vederla gravida, si resta</l>
<l>di subito esequire il crudo impero:</l>
<l>e 'l nipotin che non avea peccato,</l>
<l>prima fece morir che fosse nato.</l>
</lg>
<lg type="ottava"><head>54</head>
<l>Proteo marin, che pasce il fiero armento</l>
<l>di Nettunno che l'onda tutta regge,</l>
<l>sente de la sua donna aspro tormento,</l>
<l>e per grand'ira, rompe ordine e legge;</l>
<l>sì che a mandare in terra non è lento</l>
<l>l'orche e le foche, e tutto il marin gregge,</l>
<l>che distruggon non sol pecore e buoi,</l>
<l>ma ville e borghi e li cultori suoi:</l>
</lg>
<lg type="ottava"><head>55</head>
<l>e spesso vanno alle città murate,</l>
<l>e d'ogn'intorno lor mettono assedio.</l>
<l>Notte e dì stanno le persone armate,</l>
<l>con gran timore e dispiacevol tedio:</l>
<l>tutte hanno le campagne abbandonate;</l>
<l>e per trovarvi al fin qualche rimedio,</l>
<l>andârsi a consigliar di queste cose</l>
<l>all'oracol, che lor così rispose:</l>
</lg>
<lg type="ottava"><head>56</head>
<l>che trovar bisognava una donzella</l>
<l>che fosse all'altra di bellezza pare,</l>
<l>et a Proteo sdegnato offerir quella,</l>
<l>in cambio de la morta, in lito al mare.</l>
<l>S'a sua satisfazion gli parrà bella,</l>
<l>se la terrà, né li verrà a sturbare:</l>
<l>se per questo non sta, se gli appresenti</l>
<l>una et un'altra, fin che si contenti.</l>
</lg>
<lg type="ottava"><head>57</head>
<l>E così cominciò la dura sorte</l>
<l>tra quelle che più grate eran di faccia,</l>
<l>ch'a Proteo ciascun giorno una si porte,</l>
<l>fin che trovino donna che gli piaccia.</l>
<l>La prima e tutte l'altre ebbeno morte;</l>
<l>che tutte giù pel ventre se le caccia</l>
<l>un'orca, che restò presso alla foce,</l>
<l>poi che 'l resto partì del gregge atroce.</l>
</lg>
<lg type="ottava"><head>58</head>
<l>O vera o falsa che fosse la cosa</l>
<l>di Proteo (ch'io non so che me ne dica),</l>
<l>servosse in quella terra, con tal chiosa,</l>
<l>contra le donne un'empia lege antica:</l>
<l>che di lor carne l'orca monstruosa</l>
<l>che viene ogni dì al lito, si notrica.</l>
<l>Ben ch'esser donna sia in tutte le bande</l>
<l>danno e sciagura, quivi era pur grande.</l>
</lg>
<lg type="ottava"><head>59</head>
<l>Oh misere donzelle che trasporte</l>
<l>fortuna ingiuriosa al lito infausto!</l>
<l>dove le genti stan sul mare accorte</l>
<l>per far de le straniere empio olocausto;</l>
<l>che, come più di fuor ne sono morte,</l>
<l>il numer de le loro è meno esausto:</l>
<l>ma perché il vento ognor preda non mena,</l>
<l>ricercando ne van per ogni arena.</l>
</lg>
<lg type="ottava"><head>60</head>
<l>Van discorrendo tutta la marina</l>
<l>con fuste e grippi et altri legni loro,</l>
<l>e da lontana parte e da vicina</l>
<l>portan sollevamento al lor martoro.</l>
<l>Molte donne han per forza e per rapina,</l>
<l>alcune per lusinghe, altre per oro;</l>
<l>e sempre da diverse regioni</l>
<l>n'hanno piene le torri e le prigioni.</l>
</lg>
<lg type="ottava"><head>61</head>
<l>Passando una lor fusta a terra a terra</l>
<l>inanzi a quella solitaria riva</l>
<l>dove fra sterpi in su l'erbosa terra</l>
<l>la sfortunata Angelica dormiva,</l>
<l>smontaro alquanti galeotti in terra</l>
<l>per riportarne e legna et acqua viva;</l>
<l>e di quante mai fur belle e leggiadre</l>
<l>trovaro il fiore in braccio al santo padre.</l>
</lg>
<lg type="ottava"><head>62</head>
<l>Oh troppo cara, oh troppo escelsa preda</l>
<l>per sì barbare genti e sì villane!</l>
<l>O Fortuna crudel, chi fia ch'il creda,</l>
<l>che tanta forza hai ne le cose umane,</l>
<l>che per cibo d'un mostro tu conceda</l>
<l>la gran beltà, ch'in India il re Agricane</l>
<l>fece venir da le caucasee porte</l>
<l>con mezza Scizia a guadagnar la morte?</l>
</lg>
<lg type="ottava"><head>63</head>
<l>La gran beltà che fu da Sacripante</l>
<l>posta inanzi al suo onore e al suo bel regno;</l>
<l>la gran beltà ch'al gran signor d'Anglante</l>
<l>macchiò la chiara fama e l'alto ingegno;</l>
<l>la gran beltà che fe' tutto Levante</l>
<l>sottosopra voltarsi e stare al segno,</l>
<l>ora non ha (così è rimasta sola)</l>
<l>chi le dia aiuto pur d'una parola.</l>
</lg>
<lg type="ottava"><head>64</head>
<l>La bella donna, di gran sonno oppressa,</l>
<l>incatenata fu prima che desta.</l>
<l>Portaro il frate incantator con essa</l>
<l>nel legno pien di turba afflitta e mesta.</l>
<l>La vela, in cima all'arbore rimessa,</l>
<l>rendé la nave all'isola funesta,</l>
<l>dove chiuser la donna in ròcca forte,</l>
<l>fin a quel dì ch'a lei toccò la sorte.</l>
</lg>
<lg type="ottava"><head>65</head>
<l>Ma poté sì, per esser tanto bella,</l>
<l>la fiera gente muovere a pietade,</l>
<l>che molti dì le differiron quella</l>
<l>morte, e serbârla a gran necessitade;</l>
<l>e fin ch'ebber di fuore altra donzella,</l>
<l>perdonaro all'angelica beltade.</l>
<l>Al mostro fu condotta finalmente,</l>
<l>piangendo dietro a lei tutta la gente.</l>
</lg>
<lg type="ottava"><head>66</head>
<l>Chi narrerà l'angoscie, i pianti, i gridi,</l>
<l>l'alta querela che nel ciel penètra?</l>
<l>Maraviglia ho che non s'apriro i lidi,</l>
<l>quando fu posta in su la fredda pietra,</l>
<l>dove in catena, priva di sussidi,</l>
<l>morte aspettava abominosa e tetra.</l>
<l>Io nol dirò; che sì il dolor mi muove,</l>
<l>che mi sforza voltar le rime altrove,</l>
</lg>
<lg type="ottava"><head>67</head>
<l>e trovar versi non tanto lugùbri,</l>
<l>fin che 'l mio spirto stanco si riabbia;</l>
<l>che non potrian li squalidi colubri,</l>
<l>né l'orba tigre accesa in maggior rabbia,</l>
<l>né ciò che da l'Atlante ai liti rubri</l>
<l>venenoso erra per la calda sabbia,</l>
<l>né veder né pensar senza cordoglio,</l>
<l>Angelica legata al nudo scoglio.</l>
</lg>
<lg type="ottava"><head>68</head>
<l>Oh se l'avesse il suo Orlando saputo,</l>
<l>ch'era per ritrovarla ito a Parigi;</l>
<l>o li dui ch'ingannò quel vecchio astuto</l>
<l>col messo che venìa dai luoghi stigi!</l>
<l>fra mille morti, per donarle aiuto,</l>
<l>cercato avrian gli angelici vestigi:</l>
<l>ma che fariano, avendone anco spia,</l>
<l>poi che distanti son di tanta via?</l>
</lg>
<lg type="ottava"><head>69</head>
<l>Parigi intanto avea l'assedio intorno</l>
<l>dal famoso figliuol del re Troiano;</l>
<l>e venne a tanta estremitade un giorno,</l>
<l>che n'andò quasi al suo nimico in mano:</l>
<l>e se non che li voti il ciel placorno,</l>
<l>che dilagò di pioggia oscura il piano,</l>
<l>cadea quel dì per l'africana lancia</l>
<l>il santo Imperio e 'l gran nome di Francia.</l>
</lg>
<lg type="ottava"><head>70</head>
<l>Il sommo Creator gli occhi rivolse</l>
<l>al giusto lamentar del vecchio Carlo;</l>
<l>e con subita pioggia il fuoco tolse:</l>
<l>né forse uman saper potea smorzarlo.</l>
<l>Savio chiunque a Dio sempre si volse;</l>
<l>ch'altri non poté mai meglio aiutarlo.</l>
<l>Ben dal devoto re fu conosciuto,</l>
<l>che si salvò per lo divino aiuto.</l>
</lg>
<lg type="ottava"><head>71</head>
<l>La notte Orlando alle noiose piume</l>
<l>del veloce pensier fa parte assai.</l>
<l>Or quinci or quindi il volta, or lo rassume</l>
<l>tutto in un loco, e non l'afferma mai:</l>
<l>qual d'acqua chiara il tremolante lume,</l>
<l>dal sol percossa o da' notturni rai,</l>
<l>per gli ampli tetti va con lungo salto</l>
<l>a destra et a sinistra, e basso et alto.</l>
</lg>
<lg type="ottava"><head>72</head>
<l>La donna sua, che gli ritorna a mente,</l>
<l>anzi che mai non era indi partita,</l>
<l>gli raccende nel core e fa più ardente</l>
<l>la fiamma che nel dì parea sopita.</l>
<l>Costei venuta seco era in Ponente</l>
<l>fin dal Cataio; e qui l'avea smarrita,</l>
<l>né ritrovato poi vestigio d'ella</l>
<l>che Carlo rotto fu presso a Bordella.</l>
</lg>
<lg type="ottava"><head>73</head>
<l>Di questo Orlando avea gran doglia, e seco</l>
<l>indarno a sua sciocchezza ripensava.</l>
<l>- Cor mio (dicea), come vilmente teco</l>
<l>mi son portato! ohimè, quanto mi grava</l>
<l>che potendoti aver notte e dì meco,</l>
<l>quando la tua bontà non mel negava,</l>
<l>t'abbia lasciato in man di Namo porre,</l>
<l>per non sapermi a tanta ingiuria opporre!</l>
</lg>
<lg type="ottava"><head>74</head>
<l>Non aveva ragione io di scusarme?</l>
<l>e Carlo non m'avria forse disdetto:</l>
<l>se pur disdetto, e chi potea sforzarme?</l>
<l>chi ti mi volea tôrre al mio dispetto?</l>
<l>non poteva io venir più tosto all'arme?</l>
<l>lasciar più tosto trarmi il cor del petto?</l>
<l>Ma né Carlo né tutta la sua gente</l>
<l>di tormiti per forza era possente.</l>
</lg>
<lg type="ottava"><head>75</head>
<l>Almen l'avesse posta in guardia buona</l>
<l>dentro a Parigi o in qualche ròcca forte.</l>
<l>Che l'abbia data a Namo mi consona,</l>
<l>sol perché a perder l'abbia a questa sorte.</l>
<l>Chi la dovea guardar meglio persona</l>
<l>di me? ch'io dovea farlo fino a morte;</l>
<l>guardarla più che 'l cor, che gli occhi miei:</l>
<l>e dovea e potea farlo, e pur nol fei.</l>
</lg>
<lg type="ottava"><head>76</head>
<l>Deh, dove senza me, dolce mia vita,</l>
<l>rimasa sei sì giovane e sì bella?</l>
<l>come, poi che la luce è dipartita,</l>
<l>riman tra' boschi la smarrita agnella,</l>
<l>che dal pastor sperando essere udita,</l>
<l>si va lagnando in questa parte e in quella;</l>
<l>tanto che 'l lupo l'ode da lontano,</l>
<l>e 'l misero pastor ne piagne invano.</l>
</lg>
<lg type="ottava"><head>77</head>
<l>Dove, speranza mia, dove ora sei?</l>
<l>vai tu soletta forse ancor errando?</l>
<l>o pur t'hanno trovata i lupi rei</l>
<l>senza la guardia del tuo fido Orlando?</l>
<l>e il fior ch'in ciel potea pormi fra i dèi,</l>
<l>il fior ch'intatto io mi venìa serbando</l>
<l>per non turbarti, ohimè! l'animo casto,</l>
<l>ohimè! per forza avranno colto e guasto.</l>
</lg>
<lg type="ottava"><head>78</head>
<l>Oh infelice! oh misero! che voglio</l>
<l>se non morir, se 'l mio bel fior colto hanno?</l>
<l>O sommo Dio, fammi sentir cordoglio</l>
<l>prima d'ogn'altro, che di questo danno.</l>
<l>Se questo è ver, con le mie man mi toglio</l>
<l>la vita, e l'alma disperata danno. -</l>
<l>Così, piangendo forte e sospirando,</l>
<l>seco dicea l'addolorato Orlando.</l>
</lg>
<lg type="ottava"><head>79</head>
<l>Già in ogni parte gli animanti lassi</l>
<l>davan riposo ai travagliati spirti,</l>
<l>chi su le piume, e chi sui duri sassi,</l>
<l>e chi su l'erbe, e chi su faggi o mirti:</l>
<l>tu le palpèbre, Orlando, a pena abbassi,</l>
<l>punto da' tuoi pensieri acuti et irti;</l>
<l>né quel sì breve e fuggitivo sonno</l>
<l>godere in pace anco lasciar ti ponno.</l>
</lg>
<lg type="ottava"><head>80</head>
<l>Parea ad Orlando, s'una verde riva</l>
<l>d'odoriferi fior tutta dipinta,</l>
<l>mirare il bello avorio, e la nativa</l>
<l>purpura ch'avea Amor di sua man tinta,</l>
<l>e le due chiare stelle onde nutriva</l>
<l>ne le reti d'Amor l'anima avinta:</l>
<l>io parlo de' begli occhi e del bel volto,</l>
<l>che gli hanno il cor di mezzo il petto tolto.</l>
</lg>
<lg type="ottava"><head>81</head>
<l>Sentia il maggior piacer, la maggior festa</l>
<l>che sentir possa alcun felice amante;</l>
<l>ma ecco intanto uscire una tempesta</l>
<l>che struggea i fiori, et abbattea le piante:</l>
<l>non se ne suol veder simile a questa,</l>
<l>quando giostra aquilone, austro e levante.</l>
<l>Parea che per trovar qualche coperto,</l>
<l>andasse errando invan per un deserto.</l>
</lg>
<lg type="ottava"><head>82</head>
<l>Intanto l'infelice (e non sa come)</l>
<l>perde la donna sua per l'aer fosco;</l>
<l>onde di qua e di là del suo bel nome</l>
<l>fa risonare ogni campagna e bosco.</l>
<l>E mentre dice indarno: - Misero me!</l>
<l>chi ha cangiata mia dolcezza in tòsco? -</l>
<l>ode la donna sua che gli domanda,</l>
<l>piangendo, aiuto, e se gli raccomanda.</l>
</lg>
<lg type="ottava"><head>83</head>
<l>Onde par ch'esca il grido, va veloce,</l>
<l>e quinci e quindi s'affatica assai.</l>
<l>Oh quanto è il suo dolore aspro et atroce,</l>
<l>che non può rivedere i dolci rai!</l>
<l>Ecco ch'altronde ode da un'altra voce:</l>
<l>- Non sperar più gioirne in terra mai. -</l>
<l>A questo orribil grido risvegliossi,</l>
<l>e tutto pien di lacrime trovossi.</l>
</lg>
<lg type="ottava"><head>84</head>
<l>Senza pensar che sian l'imagin false</l>
<l>quando per tema o per disio si sogna,</l>
<l>de la donzella per modo gli calse,</l>
<l>che stimò giunta a danno od a vergogna,</l>
<l>che fulminando fuor del letto salse.</l>
<l>Di piastra e maglia, quanto gli bisogna,</l>
<l>tutto guarnissi, e Brigliadoro tolse;</l>
<l>né di scudiero alcun servigio vòlse.</l>
</lg>
<lg type="ottava"><head>85</head>
<l>E per potere entrare ogni sentiero,</l>
<l>che la sua dignità macchia non pigli,</l>
<l>non l'onorata insegna del quartiero,</l>
<l>distinta di color bianchi e vermigli,</l>
<l>ma portar vòlse un ornamento nero;</l>
<l>e forse acciò ch'al suo dolor simigli:</l>
<l>e quello avea già tolto a uno amostante,</l>
<l>ch'uccise di sua man pochi anni inante.</l>
</lg>
<lg type="ottava"><head>86</head>
<l>Da mezza notte tacito si parte,</l>
<l>e non saluta e non fa motto al zio;</l>
<l>né al fido suo compagno Brandimarte,</l>
<l>che tanto amar solea, pur dice a Dio.</l>
<l>Ma poi che 'l Sol con l'auree chiome sparte</l>
<l>del ricco albergo di Titone uscìo,</l>
<l>e fe' l'ombra fugire umida e nera,</l>
<l>s'avide il re che 'l paladin non v'era.</l>
</lg>
<lg type="ottava"><head>87</head>
<l>Con suo gran dispiacer s'avede Carlo</l>
<l>che partito la notte è 'l suo nipote,</l>
<l>quando esser dovea seco e più aiutarlo;</l>
<l>e ritener la còlera non puote,</l>
<l>ch'a lamentarsi d'esso, et a gravarlo</l>
<l>non incominci di biasmevol note;</l>
<l>e minacciar, se non ritorna, e dire</l>
<l>che lo faria di tanto error pentire.</l>
</lg>
<lg type="ottava"><head>88</head>
<l>Brandimarte, ch'Orlando amava a pare</l>
<l>di se medesmo, non fece soggiorno;</l>
<l>o che sperasse farlo ritornare,</l>
<l>o sdegno avesse udirne biasmo e scorno:</l>
<l>e vòlse a pena tanto dimorare,</l>
<l>ch'uscisse fuor ne l'oscurar del giorno.</l>
<l>A Fiordiligi sua nulla ne disse,</l>
<l>perché 'l disegno suo non gl'impedisse.</l>
</lg>
<lg type="ottava"><head>89</head>
<l>Era questa una donna che fu molto</l>
<l>da lui diletta, e ne fu raro senza;</l>
<l>di costumi, di grazia e di bel volto</l>
<l>dotata e d'accortezza e di prudenza:</l>
<l>e se licenzia or non n'aveva tolto,</l>
<l>fu che sperò tornarle alla presenza</l>
<l>il dì medesmo; ma gli accade poi,</l>
<l>che lo tardò più dei disegni suoi.</l>
</lg>
<lg type="ottava"><head>90</head>
<l>E poi ch'ella aspettato quasi un mese</l>
<l>indarno l'ebbe, e che tornar nol vide,</l>
<l>di desiderio sì di lui s'accese,</l>
<l>che si partì senza compagni o guide;</l>
<l>e cercandone andò molto paese,</l>
<l>come l'istoria al luogo suo dicide.</l>
<l>Di questi dua non vi dico or più inante;</l>
<l>che più m'importa il cavallier d'Anglante.</l>
</lg>
<lg type="ottava"><head>91</head>
<l>Il qual, poi che mutato ebbe d'Almonte</l>
<l>le gloriose insegne, andò alla porta,</l>
<l>e disse ne l'orecchio: - Io sono il conte -</l>
<l>a un capitan che vi facea la scorta;</l>
<l>e fattosi abassar subito il ponte,</l>
<l>per quella strada che più breve porta</l>
<l>agl'inimici, se n'andò diritto.</l>
<l>Quel che seguì, ne l'altro canto è scritto.</l>
</lg>
</div1>

<div1 type="canto">
<head>Canto 9</head>
<lg type="ottava"><head>1</head>
<l>Che non può far d'un cor ch'abbia suggetto</l>
<l>questo crudele e traditore Amore,</l>
<l>poi ch'ad Orlando può levar del petto</l>
<l>la tanta fé che debbe al suo signore?</l>
<l>Già savio e pieno fu d'ogni rispetto,</l>
<l>e de la santa Chiesa difensore:</l>
<l>or per un vano amor, poco del zio,</l>
<l>e di sé poco, e men cura di Dio.</l>
</lg>
<lg type="ottava"><head>2</head>
<l>Ma l'escuso io pur troppo, e mi rallegro</l>
<l>nel mio difetto aver compagno tale;</l>
<l>ch'anch'io sono al mio ben languido et egro,</l>
<l>sano e gagliardo a seguitare il male.</l>
<l>Quel se ne va tutto vestito a negro,</l>
<l>né tanti amici abandonar gli cale;</l>
<l>e passa dove d'Africa e di Spagna</l>
<l>la gente era attendata alla campagna:</l>
</lg>
<lg type="ottava"><head>3</head>
<l>anzi non attendata, perché sotto</l>
<l>alberi e tetti l'ha sparsa la pioggia</l>
<l>a dieci, a venti, a quattro, a sette, ad otto;</l>
<l>chi più distante e chi più presso alloggia.</l>
<l>Ognuno dorme travagliato e rotto:</l>
<l>chi steso in terra, e chi alla man s'appoggia.</l>
<l>Dormono; e il conte uccider ne può assai:</l>
<l>né però stringe Durindana mai.</l>
</lg>
<lg type="ottava"><head>4</head>
<l>Di tanto core è il generoso Orlando,</l>
<l>che non degna ferir gente che dorma.</l>
<l>Or questo, e quando quel luogo cercando</l>
<l>va, per trovar de la sua donna l'orma.</l>
<l>Se truova alcun che veggi, sospirando</l>
<l>gli ne dipinge l'abito e la forma;</l>
<l>e poi lo priega che per cortesia</l>
<l>gl'insegni andar in parte ove ella sia.</l>
</lg>
<lg type="ottava"><head>5</head>
<l>E poi che venne il dì chiaro e lucente,</l>
<l>tutto cercò l'esercito moresco:</l>
<l>e ben lo potea far sicuramente,</l>
<l>avendo indosso l'abito arabesco;</l>
<l>et aiutollo in questo parimente,</l>
<l>che sapeva altro idioma che francesco,</l>
<l>e l'africano tanto avea espedito,</l>
<l>che parea nato a Tripoli e nutrito.</l>
</lg>
<lg type="ottava"><head>6</head>
<l>Quivi il tutto cercò, dove dimora</l>
<l>fece tre giorni, e non per altro effetto;</l>
<l>poi dentro alle cittadi e a' borghi fuora</l>
<l>non spiò sol per Francia e suo distretto,</l>
<l>ma per Uvernia e per Guascogna ancora</l>
<l>rivide sin all'ultimo borghetto;</l>
<l>e cercò da Provenza alla Bretagna,</l>
<l>e dai Picardi ai termini di Spagna.</l>
</lg>
<lg type="ottava"><head>7</head>
<l>Tra il fin d'ottobre e il capo di novembre,</l>
<l>ne la stagion che la frondosa vesta</l>
<l>vede levarsi e discoprir le membre</l>
<l>trepida pianta, fin che nuda resta,</l>
<l>e van gli augelli a strette schiere insembre,</l>
<l>Orlando entrò ne l'amorosa inchiesta;</l>
<l>né tutto il verno appresso lasciò quella,</l>
<l>né la lasciò ne la stagion novella.</l>
</lg>
<lg type="ottava"><head>8</head>
<l>Passando un giorno, come avea costume,</l>
<l>d'un paese in un altro, arrivò dove</l>
<l>parte i Normandi dai Britoni un fiume,</l>
<l>e verso il vicin mar cheto si muove;</l>
<l>ch'allora gonfio e bianco gìa di spume</l>
<l>per nieve sciolta e per montane piove:</l>
<l>e l'impeto de l'acqua avea disciolto</l>
<l>e tratto seco il ponte, e il passo tolto.</l>
</lg>
<lg type="ottava"><head>9</head>
<l>Con gli occhi cerca or questo lato or quello,</l>
<l>lungo le ripe il paladin, se vede</l>
<l>(quando né pesce egli non è, né augello)</l>
<l>come abbia a por ne l'altra ripa il piede:</l>
<l>et ecco a sé venir vede un battello,</l>
<l>ne la cui poppe una donzella siede,</l>
<l>che di volere a lui venir fa segno;</l>
<l>né lascia poi ch'arrivi in terra il legno.</l>
</lg>
<lg type="ottava"><head>10</head>
<l>Prora in terra non pon; che d'esser carca</l>
<l>contra sua volontà forse sospetta.</l>
<l>Orlando priega lei che ne la barca</l>
<l>seco lo tolga, et oltre il fiume il metta.</l>
<l>Et ella lui: - Qui cavallier non varca,</l>
<l>il qual su la sua fé non mi prometta</l>
<l>di fare una battaglia a mia richiesta,</l>
<l>la più giusta del mondo e la più onesta.</l>
</lg>
<lg type="ottava"><head>11</head>
<l>Sì che s'avete, cavallier, desire</l>
<l>di por per me ne l'altra ripa i passi,</l>
<l>promettetemi, prima che finire</l>
<l>quest'altro mese prossimo si lassi,</l>
<l>ch'al re d'Ibernia v'anderete a unire,</l>
<l>appresso al qual la bella armata fassi</l>
<l>per distrugger quell'isola d'Ebuda,</l>
<l>che, di quante il mar cinge, è la più cruda.</l>
</lg>
<lg type="ottava"><head>12</head>
<l>Voi dovete saper ch'oltre l'Irlanda,</l>
<l>fra molte che vi son, l'isola giace</l>
<l>nomata Ebuda, che per legge manda</l>
<l>rubando intorno il suo popul rapace;</l>
<l>e quante donne può pigliar, vivanda</l>
<l>tutte destina a un animal vorace</l>
<l>che viene ogni dì al lito, e sempre nuova</l>
<l>donna o donzella, onde si pasca, truova;</l>
</lg>
<lg type="ottava"><head>13</head>
<l>che mercanti e corsar che vanno attorno,</l>
<l>ve ne fan copia, e più delle più belle.</l>
<l>Ben potete contare, una per giorno,</l>
<l>quante morte vi sian donne e donzelle.</l>
<l>Ma se pietade in voi truova soggiorno,</l>
<l>se non sète d'Amor tutto ribelle,</l>
<l>siate contento esser tra questi eletto,</l>
<l>che van per far sì fruttuoso effetto. -</l>
</lg>
<lg type="ottava"><head>14</head>
<l>Orlando vòlse a pena udire il tutto,</l>
<l>che giurò d'esser primo a quella impresa,</l>
<l>come quel ch'alcun atto iniquo e brutto</l>
<l>non può sentire, e d'ascoltar gli pesa:</l>
<l>e fu a pensare, indi a temere indutto,</l>
<l>che quella gente Angelica abbia presa;</l>
<l>poi che cercata l'ha per tanta via,</l>
<l>né potutone ancor ritrovar spia.</l>
</lg>
<lg type="ottava"><head>15</head>
<l>Questa imaginazion sì gli confuse</l>
<l>e sì gli tolse ogni primier disegno,</l>
<l>che, quanto in fretta più potea, conchiuse</l>
<l>di navigare a quello iniquo regno.</l>
<l>Né prima l'altro sol nel mar si chiuse,</l>
<l>che presso a San Malò ritrovò un legno,</l>
<l>nel qual si pose; e fatto alzar le vele,</l>
<l>passò la notte il monte San Michele.</l>
</lg>
<lg type="ottava"><head>16</head>
<l>Breaco e Landriglier lascia a man manca,</l>
<l>e va radendo il gran lito britone;</l>
<l>e poi si drizza invêr l'arena bianca,</l>
<l>onde Ingleterra si nomò Albione;</l>
<l>ma il vento, ch'era da meriggie, manca,</l>
<l>e soffia tra il ponente e l'aquilone</l>
<l>con tanta forza, che fa al basso porre</l>
<l>tutte le vele, e sé per poppa tôrre.</l>
</lg>
<lg type="ottava"><head>17</head>
<l>Quanto il navilio inanzi era venuto</l>
<l>in quattro giorni, in un ritornò indietro,</l>
<l>ne l'alto mar dal buon nochier tenuto,</l>
<l>che non dia in terra e sembri un fragil vetro.</l>
<l>Il vento, poi che furioso suto</l>
<l>fu quattro giorni, il quinto cangiò metro:</l>
<l>lasciò senza contrasto il legno entrare</l>
<l>dove il fiume d'Anversa ha foce in mare.</l>
</lg>
<lg type="ottava"><head>18</head>
<l>Tosto che ne la foce entrò lo stanco</l>
<l>nochier col legno afflitto, e il lito prese,</l>
<l>fuor d'una terra che sul destro fianco</l>
<l>di quel fiume sedeva, un vecchio scese,</l>
<l>di molta età, per quanto il crine bianco</l>
<l>ne dava indicio; il qual tutto cortese,</l>
<l>dopo i saluti, al conte rivoltosse,</l>
<l>che capo giudicò che di lor fosse.</l>
</lg>
<lg type="ottava"><head>19</head>
<l>E da parte il pregò d'una donzella,</l>
<l>ch'a lei venir non gli paresse grave,</l>
<l>la qual ritroverebbe, oltre che bella,</l>
<l>più ch'altra al mondo affabile e soave;</l>
<l>over fosse contento aspettar, ch'ella</l>
<l>verrebbe a trovar lui fin alla nave:</l>
<l>né più restio volesse esser di quanti</l>
<l>quivi eran giunti cavallieri erranti;</l>
</lg>
<lg type="ottava"><head>20</head>
<l>che nessun altro cavallier, ch'arriva</l>
<l>o per terra o per mare a questa foce,</l>
<l>di ragionar con la donzella schiva,</l>
<l>per consigliarla in un suo caso atroce.</l>
<l>Udito questo, Orlando in su la riva</l>
<l>senza punto indugiarsi uscì veloce;</l>
<l>e come umano e pien di cortesia,</l>
<l>dove il vecchio il menò, prese la via.</l>
</lg>
<lg type="ottava"><head>21</head>
<l>Fu ne la terra il paladin condutto</l>
<l>dentro un palazzo, ove al salir le scale,</l>
<l>una donna trovò piena di lutto,</l>
<l>per quanto il viso ne facea segnale,</l>
<l>e i negri panni che coprian per tutto</l>
<l>e le loggie e le camere e le sale;</l>
<l>la qual, dopo accoglienza grata e onesta</l>
<l>fattol seder, gli disse in voce mesta:</l>
</lg>
<lg type="ottava"><head>22</head>
<l>- Io voglio che sappiate che figliuola</l>
<l>fui del conte d'Olanda, a lui sì grata</l>
<l>(quantunque prole io non gli fossi sola;</l>
<l>ch'era da dui fratelli accompagnata),</l>
<l>ch'a quanto io gli chiedea, da lui parola</l>
<l>contraria non mi fu mai replicata.</l>
<l>Standomi lieta in questo stato, avenne</l>
<l>che ne la nostra terra un duca venne.</l>
</lg>
<lg type="ottava"><head>23</head>
<l>Duca era di Selandia, e se ne giva</l>
<l>verso Biscaglia a guerreggiar coi Mori.</l>
<l>La bellezza e l'età ch'in lui fioriva,</l>
<l>e li non più da me sentiti amori</l>
<l>con poca guerra me gli fêr captiva;</l>
<l>tanto più che, per quel ch'apparea fuori,</l>
<l>io credea e credo, e creder credo il vero,</l>
<l>ch'amassi et ami me con cor sincero.</l>
</lg>
<lg type="ottava"><head>24</head>
<l>Quei giorni che con noi contrario vento,</l>
<l>contrario agli altri, a me propizio, il tenne</l>
<l>(ch'agli altri fur quaranta, a me un momento:</l>
<l>così al fuggire ebbon veloci penne),</l>
<l>fummo più volte insieme a parlamento,</l>
<l>dove, che 'l matrimonio con solenne</l>
<l>rito al ritorno suo saria tra nui,</l>
<l>mi promise egli, et io 'l promisi a lui.</l>
</lg>
<lg type="ottava"><head>25</head>
<l>Bireno a pena era da noi partito</l>
<l>(che così ha nome il mio fedele amante),</l>
<l>che 'l re di Frisa (la qual, quanto il lito</l>
<l>del mar divide il fiume, è a noi distante),</l>
<l>disegnando il figliuol farmi marito,</l>
<l>ch'unico al mondo avea, nomato Arbante,</l>
<l>per li più degni del suo stato manda</l>
<l>a domandarmi al mio padre in Olanda.</l>
</lg>
<lg type="ottava"><head>26</head>
<l>Io ch'all'amante mio di quella fede</l>
<l>mancar non posso, che gli aveva data,</l>
<l>e ancor ch'io possa, Amor non mi conciede</l>
<l>che poter voglia, e ch'io sia tanto ingrata;</l>
<l>per ruinar la pratica ch'in piede</l>
<l>era gagliarda, e presso al fin guidata,</l>
<l>dico a mio padre, che prima ch'in Frisa</l>
<l>mi dia marito, io voglio essere uccisa.</l>
</lg>
<lg type="ottava"><head>27</head>
<l>Il mio buon padre, al qual sol piacea quanto</l>
<l>a me piacea, né mai turbar mi vòlse,</l>
<l>per consolarmi e far cessare il pianto</l>
<l>ch'io ne facea, la pratica disciolse:</l>
<l>di che il superbo re di Frisa tanto</l>
<l>isdegno prese e a tanto odio si volse,</l>
<l>ch'entrò in Olanda, e cominciò la guerra</l>
<l>che tutto il sangue mio cacciò sotterra.</l>
</lg>
<lg type="ottava"><head>28</head>
<l>Oltre che sia robusto, e sì possente,</l>
<l>che pochi pari a nostra età ritruova,</l>
<l>e sì astuto in mal far, ch'altrui niente</l>
<l>la possanza, l'ardir, l'ingegno giova;</l>
<l>porta alcun'arme che l'antica gente</l>
<l>non vide mai, né, fuor ch'a lui, la nuova:</l>
<l>un ferro bugio, lungo da dua braccia,</l>
<l>dentro a cui polve et una palla caccia.</l>
</lg>
<lg type="ottava"><head>29</head>
<l>Col fuoco dietro ove la canna è chiusa,</l>
<l>tocca un spiraglio che si vede a pena;</l>
<l>a guisa che toccare il medico usa</l>
<l>dove è bisogno d'allacciar la vena:</l>
<l>onde vien con tal suon la palla esclusa,</l>
<l>che si può dir che tuona e che balena;</l>
<l>né men che soglia il fulmine ove passa,</l>
<l>ciò che tocca arde, abatte, apre e fracassa.</l>
</lg>
<lg type="ottava"><head>30</head>
<l>Pose due volte il nostro campo in rotta</l>
<l>con questo inganno, e i miei fratelli uccise:</l>
<l>nel primo assalto il primo; che la botta,</l>
<l>rotto l'usbergo, in mezzo il cor gli mise;</l>
<l>ne l'altra zuffa a l'altro, il quale in frotta</l>
<l>fuggìa, dal corpo l'anima divise;</l>
<l>e lo ferì lontan dietro la spalla,</l>
<l>e fuor del petto uscir fece la palla.</l>
</lg>
<lg type="ottava"><head>31</head>
<l>Difendendosi poi mio padre un giorno</l>
<l>dentro un castel che sol gli era rimaso,</l>
<l>che tutto il resto avea perduto intorno,</l>
<l>lo fe' con simil colpo ire all'occaso;</l>
<l>che mentre andava e che facea ritorno,</l>
<l>provedendo or a questo or a quel caso,</l>
<l>dal traditor fu in mezzo gli occhi colto,</l>
<l>che l'avea di lontan di mira tolto.</l>
</lg>
<lg type="ottava"><head>32</head>
<l>Morto i fratelli e il padre, e rimasa io</l>
<l>de l'isola d'Olanda unica erede,</l>
<l>il re di Frisa, perché avea disio</l>
<l>di ben fermare in quello stato il piede,</l>
<l>mi fa sapere, e così al popul mio,</l>
<l>che pace e che riposo mi conciede,</l>
<l>quando io vogli or, quel che non vòlsi inante,</l>
<l>tor per marito il suo figliuolo Arbante.</l>
</lg>
<lg type="ottava"><head>33</head>
<l>Io per l'odio non sì, che grave porto</l>
<l>a lui e a tutta la sua iniqua schiatta,</l>
<l>il qual m'ha dui fratelli e 'l padre morto,</l>
<l>saccheggiata la patria, arsa e disfatta;</l>
<l>come perché a colui non vo' far torto,</l>
<l>a cui già la promessa aveva fatta,</l>
<l>ch'altr'uomo non saria che mi sposasse,</l>
<l>fin che di Spagna a me non ritornasse:</l>
</lg>
<lg type="ottava"><head>34</head>
<l>"Per un mal ch'io patisco, ne vo' cento</l>
<l>patir (rispondo), e far di tutto il resto;</l>
<l>esser morta, arsa viva, e che sia al vento</l>
<l>la cener sparsa, inanzi che far questo".</l>
<l>Studia la gente mia di questo intento</l>
<l>tormi: chi priega, e chi mi fa protesto</l>
<l>di dargli in mano me e la terra, prima</l>
<l>che la mia ostinazion tutti ci opprima.</l>
</lg>
<lg type="ottava"><head>35</head>
<l>Così, poi che i protesti e i prieghi invano</l>
<l>vider gittarsi, e che pur stava dura,</l>
<l>presero accordo col Frisone, e in mano,</l>
<l>come avean detto, gli dier me e le mura.</l>
<l>Quel, senza farmi alcuno atto villano,</l>
<l>de la vita e del regno m'assicura,</l>
<l>pur ch'io indolcisca l'indurate voglie,</l>
<l>e che d'Arbante suo mi faccia moglie.</l>
</lg>
<lg type="ottava"><head>36</head>
<l>Io che sforzar così mi veggio, voglio,</l>
<l>per uscirgli di man, perder la vita;</l>
<l>ma se pria non mi vendico, mi doglio</l>
<l>più che di quanta ingiuria abbia patita.</l>
<l>Fo pensier molti; e veggio al mio cordoglio</l>
<l>che solo il simular può dare aita:</l>
<l>fingo ch'io brami, non che non mi piaccia,</l>
<l>che mi perdoni e sua nuora mi faccia.</l>
</lg>
<lg type="ottava"><head>37</head>
<l>Fra molti ch'al servizio erano stati</l>
<l>già di mio padre, io scelgo dui fratelli,</l>
<l>di grande ingegno e di gran cor dotati,</l>
<l>ma più di vera fede, come quelli</l>
<l>che cresciutici in corte et allevati</l>
<l>si son con noi da teneri citelli;</l>
<l>e tanto miei, che poco lor parria</l>
<l>la vita por per la salute mia.</l>
</lg>
<lg type="ottava"><head>38</head>
<l>Communico con loro il mio disegno:</l>
<l>essi prometton d'essermi in aiuto.</l>
<l>L'un viene in Fiandra, e v'apparecchia un legno;</l>
<l>l'altro meco in Olanda ho ritenuto.</l>
<l>Or mentre i forestieri e quei del regno</l>
<l>s'invitano alle nozze, fu saputo</l>
<l>che Bireno in Biscaglia avea una armata,</l>
<l>per venire in Olanda, apparecchiata.</l>
</lg>
<lg type="ottava"><head>39</head>
<l>Però che, fatta la prima battaglia</l>
<l>dove fu rotto un mio fratello e ucciso,</l>
<l>spacciar tosto un corrier feci in Biscaglia,</l>
<l>che portassi a Bireno il tristo aviso;</l>
<l>il qual mentre che s'arma e si travaglia,</l>
<l>dal re di Frisa il resto fu conquiso.</l>
<l>Bireno, che di ciò nulla sapea,</l>
<l>per darci aiuto i legni sciolti avea.</l>
</lg>
<lg type="ottava"><head>40</head>
<l>Di questo avuto aviso il re frisone,</l>
<l>de le nozze al figliuol la cura lassa;</l>
<l>e con l'armata sua nel mar si pone:</l>
<l>truova il duca, lo rompe, arde e fracassa,</l>
<l>e, come vuol Fortuna, il fa prigione;</l>
<l>ma di ciò ancor la nuova a noi non passa.</l>
<l>Mi sposa intanto il giovene, e si vuole</l>
<l>meco corcar come si corchi il sole.</l>
</lg>
<lg type="ottava"><head>41</head>
<l>Io dietro alle cortine avea nascoso</l>
<l>quel mio fedele; il qual nulla si mosse</l>
<l>prima che a me venir vide lo sposo;</l>
<l>e non l'attese che corcato fosse,</l>
<l>ch'alzò un'accetta, e con sì valoroso</l>
<l>braccio dietro nel capo lo percosse,</l>
<l>che gli levò la vita e la parola:</l>
<l>io saltai presta, e gli segai la gola.</l>
</lg>
<lg type="ottava"><head>42</head>
<l>Come cadere il bue suole al macello,</l>
<l>cade il mal nato giovene, in dispetto</l>
<l>del re Cimosco, il più d'ogn'altro fello;</l>
<l>che l'empio re di Frisa è così detto,</l>
<l>che morto l'uno e l'altro mio fratello</l>
<l>m'avea col padre, e per meglio suggetto</l>
<l>farsi il mio stato, mi volea per nuora;</l>
<l>e forse un giorno uccisa avria me ancora.</l>
</lg>
<lg type="ottava"><head>43</head>
<l>Prima ch'altro disturbo vi si metta,</l>
<l>tolto quel che più vale e meno pesa,</l>
<l>il mio compagno al mar mi cala in fretta</l>
<l>da la finestra a un canape sospesa,</l>
<l>là dove attento il suo fratello aspetta</l>
<l>sopra la barca ch'avea in Fiandra presa.</l>
<l>Demmo le vele ai venti e i remi all'acque,</l>
<l>e tutti ci salvian, come a Dio piacque.</l>
</lg>
<lg type="ottava"><head>44</head>
<l>Non so se 'l re di Frisa più dolente</l>
<l>del figliol morto, o se più d'ira acceso</l>
<l>fosse contra di me, che 'l dì seguente</l>
<l>giunse là dove si trovò sì offeso.</l>
<l>Superbo ritornava egli e sua gente</l>
<l>de la vittoria e di Bireno preso;</l>
<l>e credendo venire a nozze e a festa,</l>
<l>ogni cosa trovò scura e funesta.</l>
</lg>
<lg type="ottava"><head>45</head>
<l>La pietà del figliuol, l'odio ch'aveva</l>
<l>a me, né dì né notte il lascia mai.</l>
<l>Ma perché il pianger morti non rileva,</l>
<l>e la vendetta sfoga l'odio assai,</l>
<l>la parte del pensier, ch'esser doveva</l>
<l>de la pietade in sospirare e in guai,</l>
<l>vuol che con l'odio a investigar s'unisca,</l>
<l>come egli m'abbia in mano e mi punisca.</l>
</lg>
<lg type="ottava"><head>46</head>
<l>Quei tutti che sapeva e gli era detto</l>
<l>che mi fossino amici, o di quei miei</l>
<l>che m'aveano aiutata a far l'effetto,</l>
<l>uccise, o lor beni arse, o li fe' rei.</l>
<l>Vòlse uccider Bireno in mio dispetto;</l>
<l>che d'altro sì doler non mi potrei:</l>
<l>gli parve poi, se vivo lo tenesse,</l>
<l>che, per pigliarmi, in man la rete avesse.</l>
</lg>
<lg type="ottava"><head>47</head>
<l>Ma gli propone una crudele e dura</l>
<l>condizion: gli fa termine un anno,</l>
<l>al fin del qual gli darà morte oscura,</l>
<l>se prima egli per forza o per inganno,</l>
<l>con amici e parenti non procura,</l>
<l>con tutto ciò che ponno e ciò che sanno,</l>
<l>di darmigli in prigion: sì che la via</l>
<l>di lui salvare è sol la morte mia.</l>
</lg>
<lg type="ottava"><head>48</head>
<l>Ciò che si possa far per sua salute,</l>
<l>fuor che perder me stessa, il tutto ho fatto.</l>
<l>Sei castella ebbi in Fiandra, e l'ho vendute:</l>
<l>e 'l poco o 'l molto prezzo ch'io n'ho tratto,</l>
<l>parte, tentando per persone astute</l>
<l>i guardiani corrumpere, ho distratto;</l>
<l>e parte, per far muovere alli danni</l>
<l>di quell'empio or gl'Inglesi, or gli Alamanni.</l>
</lg>
<lg type="ottava"><head>49</head>
<l>I mezzi, o che non abbiano potuto,</l>
<l>o che non abbian fatto il dover loro,</l>
<l>m'hanno dato parole e non aiuto;</l>
<l>e sprezzano or che n'han cavato l'oro:</l>
<l>e presso al fine il termine è venuto,</l>
<l>dopo il qual né la forza né 'l tesoro</l>
<l>potrà giunger più a tempo, sì che morte</l>
<l>e strazio schivi al mio caro consorte.</l>
</lg>
<lg type="ottava"><head>50</head>
<l>Mio padre e' miei fratelli mi son stati</l>
<l>morti per lui; per lui toltomi il regno;</l>
<l>per lui quei pochi beni che restati</l>
<l>m'eran, del viver mio soli sostegno,</l>
<l>per trarlo di prigione ho disipati:</l>
<l>né mi resta ora in che più far disegno,</l>
<l>se non d'andarmi io stessa in mano a porre</l>
<l>di sì crudel nimico, e lui disciorre.</l>
</lg>
<lg type="ottava"><head>51</head>
<l>Se dunque da far altro non mi resta,</l>
<l>né si truova al suo scampo altro riparo</l>
<l>che per lui por questa mia vita, questa</l>
<l>mia vita per lui por mi sarà caro.</l>
<l>Ma sola una paura mi molesta,</l>
<l>che non saprò far patto così chiaro,</l>
<l>che m'assicuri che non sia il tiranno,</l>
<l>poi ch'avuta m'avrà, per fare inganno.</l>
</lg>
<lg type="ottava"><head>52</head>
<l>Io dubito che poi che m'avrà in gabbia,</l>
<l>e fatto avrà di me tutti li strazii,</l>
<l>né Bireno per questo a lasciare abbia,</l>
<l>sì ch'esser per me sciolto mi ringrazii;</l>
<l>come periuro, e pien di tanta rabbia,</l>
<l>che di me sola uccider non si sazii:</l>
<l>e quel ch'avrà di me, né più né meno</l>
<l>faccia di poi del misero Bireno.</l>
</lg>
<lg type="ottava"><head>53</head>
<l>Or la cagion che conferir con voi</l>
<l>mi fa i miei casi, e ch'io li dico a quanti</l>
<l>signori e cavallier vengono a noi,</l>
<l>è solo acciò, parlandone con tanti,</l>
<l>m'insegni alcun d'assicurar che, poi</l>
<l>ch'a quel crudel mi sia condotta avanti,</l>
<l>non abbia a ritener Bireno ancora,</l>
<l>né voglia, morta me, ch'esso poi mora.</l>
</lg>
<lg type="ottava"><head>54</head>
<l>Pregato ho alcun guerrier, che meco sia</l>
<l>quando io mi darò in mano al re di Frisa;</l>
<l>ma mi prometta, e la sua fé mi dia,</l>
<l>che questo cambio sarà fatto in guisa,</l>
<l>ch'a un tempo io data, e liberato fia</l>
<l>Bireno: sì che quando io sarò uccisa,</l>
<l>morrò contenta, poi che la mia morte</l>
<l>avrà dato la vita al mio consorte.</l>
</lg>
<lg type="ottava"><head>55</head>
<l>Né fino a questo dì truovo chi toglia</l>
<l>sopra la fede sua d'assicurarmi,</l>
<l>che quando io sia condotta, e che mi voglia</l>
<l>aver quel re, senza Bireno darmi,</l>
<l>egli non lascierà contra mia voglia</l>
<l>che presa io sia: sì teme ognun quell'armi;</l>
<l>teme quell'armi, a cui par che non possa</l>
<l>star piastra incontra, e sia quanto vuol grossa.</l>
</lg>
<lg type="ottava"><head>56</head>
<l>Or, s'in voi la virtù non è diforme</l>
<l>dal fier sembiante e da l'erculeo aspetto,</l>
<l>e credete poter darmegli, e tôrme</l>
<l>anco da lui, quando non vada retto;</l>
<l>siate contento d'esser meco a porme</l>
<l>ne le man sue: ch'io non avrò sospetto,</l>
<l>quando voi siate meco, se ben io</l>
<l>poi ne morrò, che muora il signor mio. -</l>
</lg>
<lg type="ottava"><head>57</head>
<l>Qui la donzella il suo parlar conchiuse,</l>
<l>che con pianto e sospir spesso interroppe.</l>
<l>Orlando, poi ch'ella la bocca chiuse,</l>
<l>le cui voglie al ben far mai non fur zoppe,</l>
<l>in parole con lei non si diffuse;</l>
<l>che di natura non usava troppe:</l>
<l>ma le promise, e la sua fé le diede,</l>
<l>che faria più di quel ch'ella gli chiede.</l>
</lg>
<lg type="ottava"><head>58</head>
<l>Non è sua intenzion ch'ella in man vada</l>
<l>del suo nimico per salvar Bireno:</l>
<l>ben salverà amendui, se la sua spada</l>
<l>e l'usato valor non gli vien meno.</l>
<l>Il medesimo dì piglian la strada,</l>
<l>poi c'hanno il vento prospero e sereno.</l>
<l>Il paladin s'affretta; che di gire</l>
<l>all'isola del mostro avea desire.</l>
</lg>
<lg type="ottava"><head>59</head>
<l>Or volta all'una, or volta all'altra banda</l>
<l>per gli alti stagni il buon nochier la vela:</l>
<l>scuopre un'isola e un'altra di Zilanda;</l>
<l>scuopre una inanzi, e un'altra a dietro cela.</l>
<l>Orlando smonta il terzo dì in Olanda;</l>
<l>ma non smonta colei che si querela</l>
<l>del re di Frisa: Orlando vuol che intenda</l>
<l>la morte di quel rio, prima che scenda.</l>
</lg>
<lg type="ottava"><head>60</head>
<l>Nel lito armato il paladino varca</l>
<l>sopra un corsier di pel tra bigio e nero,</l>
<l>nutrito in Fiandra e nato in Danismarca,</l>
<l>grande e possente assai più che leggiero;</l>
<l>però ch'avea, quando si messe in barca,</l>
<l>in Bretagna lasciato il suo destriero,</l>
<l>quel Brigliador sì bello e sì gagliardo,</l>
<l>che non ha paragon, fuor che Baiardo.</l>
</lg>
<lg type="ottava"><head>61</head>
<l>Giunge Orlando a Dordreche, e quivi truova</l>
<l>di molta gente armata in su la porta;</l>
<l>sì perché sempre, ma più quando è nuova,</l>
<l>seco ogni signoria sospetto porta;</l>
<l>sì perché dianzi giunta era una nuova,</l>
<l>che di Selandia con armata scorta</l>
<l>di navilii e di gente un cugin viene</l>
<l>di quel signor che qui prigion si tiene.</l>
</lg>
<lg type="ottava"><head>62</head>
<l>Orlando prega uno di lor, che vada</l>
<l>e dica al re, ch'un cavalliero errante</l>
<l>disia con lui provarsi a lancia e a spada;</l>
<l>ma che vuol che tra lor sia patto inante:</l>
<l>che se 'l re fa che, chi lo sfida, cada,</l>
<l>la donna abbia d'aver, ch'uccise Arbante,</l>
<l>che 'l cavallier l'ha in loco non lontano</l>
<l>da poter sempremai darglila in mano;</l>
</lg>
<lg type="ottava"><head>63</head>
<l>et all'incontro vuol che 'l re prometta,</l>
<l>ch'ove egli vinto ne la pugna sia,</l>
<l>Bireno in libertà subito metta,</l>
<l>e che lo lasci andare alla sua via.</l>
<l>Il fante al re fa l'imbasciata in fretta:</l>
<l>ma quel, che né virtù né cortesia</l>
<l>conobbe mai, drizzò tutto il suo intento</l>
<l>alla fraude, all'inganno, al tradimento.</l>
</lg>
<lg type="ottava"><head>64</head>
<l>Gli par ch'avendo in mano il cavalliero,</l>
<l>avrà la donna ancor, che sì l'ha offeso,</l>
<l>s'in possanza di lui la donna è vero</l>
<l>che se ritruovi, e il fante ha ben inteso.</l>
<l>Trenta uomini pigliar fece sentiero</l>
<l>diverso da la porta ov'era atteso,</l>
<l>che dopo occulto et assai lungo giro,</l>
<l>dietro alle spalle al paladino usciro.</l>
</lg>
<lg type="ottava"><head>65</head>
<l>Il traditore intanto dar parole</l>
<l>fatto gli avea, sin che i cavalli e i fanti</l>
<l>vede esser giunti al loco ove gli vuole;</l>
<l>da la porta esce poi con altretanti.</l>
<l>Come le fere e il bosco cinger suole</l>
<l>perito cacciator da tutti i canti;</l>
<l>come appresso a Volana i pesci e l'onda</l>
<l>con lunga rete il pescator circonda:</l>
</lg>
<lg type="ottava"><head>66</head>
<l>così per ogni via dal re di Frisa,</l>
<l>che quel guerrier non fugga, si provede.</l>
<l>Vivo lo vuole, e non in altra guisa:</l>
<l>e questo far sì facilmente crede,</l>
<l>che 'l fulmine terrestre, con che uccisa</l>
<l>ha tanta e tanta gente, ora non chiede;</l>
<l>che quivi non gli par che si convegna,</l>
<l>dove pigliar, non far morir, disegna.</l>
</lg>
<lg type="ottava"><head>67</head>
<l>Qual cauto ucellator che serba vivi,</l>
<l>intento a maggior preda, i primi augelli,</l>
<l>acciò in più quantitade altri captivi</l>
<l>faccia col giuoco e col zimbel di quelli;</l>
<l>tal esser vòlse il re Cimosco quivi:</l>
<l>ma già non vòlse Orlando esser di quelli</l>
<l>che si lascin pigliare al primo tratto;</l>
<l>e tosto roppe il cerchio ch'avean fatto.</l>
</lg>
<lg type="ottava"><head>68</head>
<l>Il cavallier d'Anglante, ove più spesse</l>
<l>vide le genti e l'arme, abbassò l'asta;</l>
<l>et uno in quella e poscia un altro messe,</l>
<l>e un altro e un altro, che sembrâr di pasta;</l>
<l>e fin a sei ve n'infilzò, e li resse</l>
<l>tutti una lancia: e perch'ella non basta</l>
<l>a più capir, lasciò il settimo fuore</l>
<l>ferito sì, che di quel colpo muore.</l>
</lg>
<lg type="ottava"><head>69</head>
<l>Non altrimente ne l'estrema arena</l>
<l>veggiàn le rane de canali e fosse</l>
<l>dal cauto arcier nei fianchi e ne la schiena,</l>
<l>l'una vicina all'altra, esser percosse;</l>
<l>né da la freccia, fin che tutta piena</l>
<l>non sia da un capo all'altro, esser rimosse.</l>
<l>La grave lancia Orlando da sé scaglia,</l>
<l>e con la spada entrò ne la battaglia.</l>
</lg>
<lg type="ottava"><head>70</head>
<l>Rotta la lancia, quella spada strinse,</l>
<l>quella che mai non fu menata in fallo;</l>
<l>e ad ogni colpo, o taglio o punta, estinse</l>
<l>quando uomo a piedi, e quando uomo a cavallo:</l>
<l>dove toccò, sempre in vermiglio tinse</l>
<l>l'azzurro, il verde, il bianco, il nero, il giallo.</l>
<l>Duolsi Cimosco che la canna e il fuoco</l>
<l>seco or non ha, quando v'avrian più loco.</l>
</lg>
<lg type="ottava"><head>71</head>
<l>E con gran voce e con minaccie chiede</l>
<l>che portati gli sian, ma poco è udito;</l>
<l>che chi ha ritratto a salvamento il piede</l>
<l>ne la città, non è d'uscir più ardito.</l>
<l>Il re frison, che fuggir gli altri vede,</l>
<l>d'esser salvo egli ancor piglia partito:</l>
<l>corre alla porta, e vuole alzare il ponte;</l>
<l>ma troppo è presto ad arrivare il conte.</l>
</lg>
<lg type="ottava"><head>72</head>
<l>Il re volta le spalle, e signor lassa</l>
<l>del ponte Orlando e d'amendue le porte;</l>
<l>e fugge, e inanzi a tutti gli altri passa,</l>
<l>mercé che 'l suo destrier corre più forte.</l>
<l>Non mira Orlando a quella plebe bassa:</l>
<l>vuole il fellon, non gli altri, porre a morte;</l>
<l>ma il suo destrier sì al corso poco vale,</l>
<l>che restio sembra, e chi fugge, abbia l'ale.</l>
</lg>
<lg type="ottava"><head>73</head>
<l>D'una in un'altra via si leva ratto</l>
<l>di vista al paladin; ma indugia poco,</l>
<l>che torna con nuove armi; che s'ha fatto</l>
<l>portare intanto il cavo ferro e il fuoco:</l>
<l>e dietro un canto postosi di piatto,</l>
<l>l'attende, come il cacciatore al loco,</l>
<l>coi cani armati e con lo spiedo, attende</l>
<l>il fier cingial che ruinoso scende;</l>
</lg>
<lg type="ottava"><head>74</head>
<l>che spezza i rami e fa cadere i sassi,</l>
<l>e ovunque drizzi l'orgogliosa fronte,</l>
<l>sembra a tanto rumor che si fracassi</l>
<l>la selva intorno, e che si svella il monte.</l>
<l>Sta Cimosco alla posta, acciò non passi</l>
<l>senza pagargli il fio l'audace conte:</l>
<l>tosto ch'appare, allo spiraglio tocca</l>
<l>col fuoco il ferro, e quel subito scocca.</l>
</lg>
<lg type="ottava"><head>75</head>
<l>Dietro lampeggia a guisa di baleno,</l>
<l>dinanzi scoppia, e manda in aria il tuono.</l>
<l>Trieman le mura, e sotto i piè il terreno;</l>
<l>il ciel rimbomba al paventoso suono.</l>
<l>L'ardente stral, che spezza e venir meno</l>
<l>fa ciò ch'incontra, e dà a nessun perdono,</l>
<l>sibila e stride; ma, come è il desire</l>
<l>di quel brutto assassin, non va a ferire.</l>
</lg>
<lg type="ottava"><head>76</head>
<l>O sia la fretta, o sia la troppa voglia</l>
<l>d'uccider quel baron, ch'errar lo faccia;</l>
<l>o sia che il cor, tremando come foglia,</l>
<l>faccia insieme tremare e mani e braccia;</l>
<l>o la bontà divina che non voglia</l>
<l>che 'l suo fedel campion sì tosto giaccia:</l>
<l>quel colpo al ventre del destrier si torse;</l>
<l>lo cacciò in terra, onde mai più non sorse.</l>
</lg>
<lg type="ottava"><head>77</head>
<l>Cade a terra il cavallo e il cavalliero:</l>
<l>la preme l'un, la tocca l'altro a pena;</l>
<l>che si leva sì destro e sì leggiero,</l>
<l>come cresciuto gli sia possa e lena.</l>
<l>Quale il libico Anteo sempre più fiero</l>
<l>surger solea da la percossa arena,</l>
<l>tal surger parve, e che la forza, quando</l>
<l>toccò il terren, si radoppiasse a Orlando.</l>
</lg>
<lg type="ottava"><head>78</head>
<l>Chi vide mai dal ciel cadere il foco</l>
<l>che con sì orrendo suon Giove disserra,</l>
<l>e penetrare ove un richiuso loco</l>
<l>carbon con zolfo e con salnitro serra;</l>
<l>ch'a pena arriva, a pena tocca un poco,</l>
<l>che par ch'avampi il ciel, non che la terra;</l>
<l>spezza le mura, e i gravi marmi svelle,</l>
<l>e fa i sassi volar sin alle stelle;</l>
</lg>
<lg type="ottava"><head>79</head>
<l>s'imagini che tal, poi che cadendo</l>
<l>toccò la terra, il paladino fosse:</l>
<l>con sì fiero sembiante aspro et orrendo,</l>
<l>da far tremar nel ciel Marte, si mosse.</l>
<l>Di che smarrito il re frison, torcendo</l>
<l>la briglia indietro, per fuggir voltosse;</l>
<l>ma gli fu dietro Orlando con più fretta</l>
<l>che non esce da l'arco una saetta:</l>
</lg>
<lg type="ottava"><head>80</head>
<l>e quel che non avea potuto prima</l>
<l>fare a cavallo, or farà essendo a piede.</l>
<l>Lo séguita sì ratto, ch'ogni stima</l>
<l>di chi nol vide, ogni credenza eccede.</l>
<l>Lo giunse in poca strada; et alla cima</l>
<l>de l'elmo alza la spada, e sì lo fiede,</l>
<l>che gli parte la testa fin al collo,</l>
<l>e in terra il manda a dar l'ultimo crollo.</l>
</lg>
<lg type="ottava"><head>81</head>
<l>Ecco levar ne la città si sente</l>
<l>nuovo rumor, nuovo menar di spade;</l>
<l>che 'l cugin di Bireno con la gente</l>
<l>ch'avea condutta da le sue contrade,</l>
<l>poi che la porta ritrovò patente,</l>
<l>era venuto dentro alla cittade,</l>
<l>dal paladino in tal timor ridutta,</l>
<l>che senza intoppo la può scorrer tutta.</l>
</lg>
<lg type="ottava"><head>82</head>
<l>Fugge il populo in rotta, che non scorge</l>
<l>chi questa gente sia, né che domandi;</l>
<l>ma poi ch'uno et un altro pur s'accorge</l>
<l>all'abito e al parlar, che son Selandi,</l>
<l>chiede lor pace, e il foglio bianco porge;</l>
<l>e dice al capitan che gli comandi,</l>
<l>e dar gli vuol contra i Frisoni aiuto,</l>
<l>che 'l suo duca in prigion gli ha ritenuto.</l>
</lg>
<lg type="ottava"><head>83</head>
<l>Quel popul sempre stato era nimico</l>
<l>del re di Frisa e d'ogni suo seguace,</l>
<l>perché morto gli avea il signore antico,</l>
<l>ma più perch'era ingiusto, empio e rapace.</l>
<l>Orlando s'interpose come amico</l>
<l>d'ambe le parti, e fece lor far pace;</l>
<l>le quali unite, non lasciâr Frisone</l>
<l>che non morisse o non fosse prigione.</l>
</lg>
<lg type="ottava"><head>84</head>
<l>Le porte de le carcere gittate</l>
<l>a terra sono, e non si cerca chiave.</l>
<l>Bireno al conte con parole grate</l>
<l>mostra conoscer l'obligo che gli have.</l>
<l>Indi insieme e con molte altre brigate</l>
<l>se ne vanno ove attende Olimpia in nave:</l>
<l>così la donna, a cui di ragion spetta</l>
<l>il dominio de l'isola, era detta;</l>
</lg>
<lg type="ottava"><head>85</head>
<l>quella che quivi Orlando avea condutto</l>
<l>non con pensier che far dovesse tanto;</l>
<l>che le parea bastar che posta in lutto</l>
<l>sol lei, lo sposo avesse a trar di pianto.</l>
<l>Lei riverisce e onora il popul tutto.</l>
<l>Lungo sarebbe a ricontarvi quanto</l>
<l>lei Bireno accarezzi, et ella lui;</l>
<l>quai grazie al conte rendano ambidui.</l>
</lg>
<lg type="ottava"><head>86</head>
<l>Il popul la donzella nel paterno</l>
<l>seggio rimette, e fedeltà le giura.</l>
<l>Ella a Bireno, a cui con nodo eterno</l>
<l>la legò Amor d'una catena dura,</l>
<l>de lo stato e di sé dona il governo.</l>
<l>Et egli, tratto poi da un'altra cura,</l>
<l>de le fortezze e di tutto il domìno</l>
<l>de l'isola guardian lascia il cugino;</l>
</lg>
<lg type="ottava"><head>87</head>
<l>che tornare in Selandia avea disegno,</l>
<l>e menar seco la fedel consorte:</l>
<l>e dicea voler fare indi nel regno</l>
<l>di Frisa esperienzia di sua sorte;</l>
<l>perché di ciò l'assicurava un pegno</l>
<l>ch'egli avea in mano, e lo stimava forte:</l>
<l>la figliuola del re, che fra i captivi,</l>
<l>che vi fur molti, avea trovata quivi.</l>
</lg>
<lg type="ottava"><head>88</head>
<l>E dice ch'egli vuol ch'un suo germano,</l>
<l>ch'era minor d'età, l'abbia per moglie.</l>
<l>Quindi si parte il senator romano</l>
<l>il dì medesmo che Bireno scioglie.</l>
<l>Non vòlse porre ad altra cosa mano,</l>
<l>fra tante e tante guadagnate spoglie,</l>
<l>se non a quel tormento ch'abbiàn detto</l>
<l>ch'al fulmine assimiglia in ogni effetto.</l>
</lg>
<lg type="ottava"><head>89</head>
<l>L'intenzion non già, perché lo tolle,</l>
<l>fu per voglia d'usarlo in sua difesa;</l>
<l>che sempre atto stimò d'animo molle</l>
<l>gir con vantaggio in qualsivoglia impresa:</l>
<l>ma per gittarlo in parte, onde non volle</l>
<l>che mai potesse ad uom più fare offesa:</l>
<l>e la polve e le palle e tutto il resto</l>
<l>seco portò, ch'apperteneva a questo.</l>
</lg>
<lg type="ottava"><head>90</head>
<l>E così, poi che fuor de la marea</l>
<l>nel più profondo mar si vide uscito,</l>
<l>sì che segno lontan non si vedea</l>
<l>del destro più né del sinistro lito;</l>
<l>lo tolse, e disse: - Acciò più non istea</l>
<l>mai cavallier per te d'essere ardito,</l>
<l>né quanto il buono val, mai più si vanti</l>
<l>il rio per te valer, qui giù rimanti.</l>
</lg>
<lg type="ottava"><head>91</head>
<l>O maladetto, o abominoso ordigno,</l>
<l>che fabricato nel tartareo fondo</l>
<l>fosti per man di Belzebù maligno</l>
<l>che ruinar per te disegnò il mondo,</l>
<l>all'inferno, onde uscisti, ti rasigno. -</l>
<l>Così dicendo, lo gittò in profondo.</l>
<l>Il vento intanto le gonfiate vele</l>
<l>spinge alla via de l'isola crudele.</l>
</lg>
<lg type="ottava"><head>92</head>
<l>Tanto desire il paladino preme</l>
<l>di saper se la donna ivi si truova,</l>
<l>ch'ama assai più che tutto il mondo insieme,</l>
<l>né un'ora senza lei viver gli giova;</l>
<l>che s'in Ibernia mette il piede, teme</l>
<l>di non dar tempo a qualche cosa nuova,</l>
<l>sì ch'abbia poi da dir invano: - Ahi lasso!</l>
<l>ch'al venir mio non affrettai più il passo. -</l>
</lg>
<lg type="ottava"><head>93</head>
<l>Né scala in Inghelterra né in Irlanda</l>
<l>mai lasciò far, né sul contrario lito.</l>
<l>Ma lasciamolo andar dove lo manda</l>
<l>il nudo arcier che l'ha nel cor ferito.</l>
<l>Prima che più io ne parli, io vo' in Olanda</l>
<l>tornare, e voi meco a tornarvi invito;</l>
<l>che, come a me, so spiacerebbe a voi,</l>
<l>che quelle nozze fosson senza noi.</l>
</lg>
<lg type="ottava"><head>94</head>
<l>Le nozze belle e sontuose fanno;</l>
<l>ma non sì sontuose né si belle,</l>
<l>come in Selandia dicon che faranno.</l>
<l>Pur non disegno che vegnate a quelle;</l>
<l>perché nuovi accidenti a nascere hanno</l>
<l>per disturbarle, de' quai le novelle</l>
<l>all'altro canto vi farò sentire,</l>
<l>s'all'altro canto mi verrete a udire.</l>
</lg>
</div1>

<div1 type="canto">
<head>Canto 10</head>
<lg type="ottava"><head>1</head>
<l>Fra quanti amor, fra quante fede al mondo</l>
<l>mai si trovâr, fra quanti cor constanti,</l>
<l>fra quante, o per dolente o per iocondo</l>
<l>stato, fêr prove mai famosi amanti;</l>
<l>più tosto il primo loco ch'il secondo</l>
<l>darò ad Olimpia: e se pur non va inanti,</l>
<l>ben voglio dir che fra gli antiqui e nuovi</l>
<l>maggior de l'amor suo non si ritruovi;</l>
</lg>
<lg type="ottava"><head>2</head>
<l>e che con tante e con sì chiare note</l>
<l>di questo ha fatto il suo Bireno certo,</l>
<l>che donna più far certo uomo non puote,</l>
<l>quando anco il petto e 'l cor mostrasse aperto.</l>
<l>E s'anime sì fide e sì devote</l>
<l>d'un reciproco amor denno aver merto,</l>
<l>dico ch'Olimpia è degna che non meno,</l>
<l>anzi più che sé ancor, l'ami Bireno:</l>
</lg>
<lg type="ottava"><head>3</head>
<l>e che non pur non l'abandoni mai</l>
<l>per altra donna, se ben fosse quella</l>
<l>ch'Europa et Asia messe in tanti guai,</l>
<l>o s'altra ha maggior titolo di bella;</l>
<l>mai più tosto che lei, lasci coi rai</l>
<l>del sol l'udita e il gusto e la favella</l>
<l>e la vita e la fama, e s'altra cosa</l>
<l>dire o pensar si può più preciosa.</l>
</lg>
<lg type="ottava"><head>4</head>
<l>Se Bireno amò lei come ella amato</l>
<l>Bireno avea, se fu sì a lei fedele</l>
<l>come ella a lui, se mai non ha voltato</l>
<l>ad altra via, che a seguir lei, le vele;</l>
<l>o pur s'a tanta servitù fu ingrato,</l>
<l>a tanta fede e a tanto amor crudele,</l>
<l>io vi vo' dire, e far di maraviglia</l>
<l>stringer le labra et inarcar le ciglia.</l>
</lg>
<lg type="ottava"><head>5</head>
<l>E poi che nota l'impietà vi fia,</l>
<l>che di tanta bontà fu a lei mercede,</l>
<l>donne, alcuna di voi mai più non sia,</l>
<l>ch'a parole d'amante abbia a dar fede.</l>
<l>L'amante, per aver quel che desia,</l>
<l>senza guardar che Dio tutto ode e vede,</l>
<l>aviluppa promesse e giuramenti,</l>
<l>che tutti spargon poi per l'aria i venti.</l>
</lg>
<lg type="ottava"><head>6</head>
<l>I giuramenti e le promesse vanno</l>
<l>dai venti in aria disipate e sparse,</l>
<l>tosto che tratta questi amanti s'hanno</l>
<l>l'avida sete che gli accese et arse.</l>
<l>Siate a' prieghi et a' pianti che vi fanno,</l>
<l>per questo esempio, a credere più scarse.</l>
<l>Bene è felice quel, donne mie care,</l>
<l>ch'essere accorto all'altrui spese impare.</l>
</lg>
<lg type="ottava"><head>7</head>
<l>Guardatevi da questi che sul fiore</l>
<l>de' lor begli anni il viso han sì polito;</l>
<l>che presto nasce in loro e presto muore,</l>
<l>quasi un foco di paglia, ogni appetito.</l>
<l>Come segue la lepre il cacciatore</l>
<l>al freddo, al caldo, alla montagna, al lito,</l>
<l>né più l'estima poi che presa vede;</l>
<l>e sol dietro a chi fugge affretta il piede:</l>
</lg>
<lg type="ottava"><head>8</head>
<l>così fan questi gioveni, che tanto</l>
<l>che vi mostrate lor dure e proterve,</l>
<l>v'amano e riveriscono con quanto</l>
<l>studio de' far chi fedelmente serve;</l>
<l>ma non sì tosto si potran dar vanto</l>
<l>de la vittoria, che, di donne, serve</l>
<l>vi dorrete esser fatte; e da voi tolto</l>
<l>vedrete il falso amore, e altrove volto.</l>
</lg>
<lg type="ottava"><head>9</head>
<l>Non vi vieto per questo (ch'avrei torto)</l>
<l>che vi lasciate amar; che senza amante</l>
<l>sareste come inculta vite in orto,</l>
<l>che non ha palo ove s'appoggi o piante.</l>
<l>Sol la prima lanugine vi esorto</l>
<l>tutta a fuggir, volubile e inconstante,</l>
<l>e côrre i frutti non acerbi e duri,</l>
<l>ma che non sien però troppo maturi.</l>
</lg>
<lg type="ottava"><head>10</head>
<l>Di sopra io vi dicea ch'una figliuola</l>
<l>del re di Frisa quivi hanno trovata,</l>
<l>che fia, per quanto n'han mosso parola,</l>
<l>da Bireno al fratel per moglie data.</l>
<l>Ma, a dire il vero, esso v'avea la gola;</l>
<l>che vivanda era troppo delicata:</l>
<l>e riputato avria cortesia sciocca,</l>
<l>per darla altrui, levarsela di bocca.</l>
</lg>
<lg type="ottava"><head>11</head>
<l>La damigella non passava ancora</l>
<l>quattordici anni, et era bella e fresca,</l>
<l>come rosa che spunti alora alora</l>
<l>fuor de la buccia e col sol nuovo cresca.</l>
<l>Non pur di lei Bireno s'inamora,</l>
<l>ma fuoco mai così non accese esca,</l>
<l>né se lo pongan l'invide e nimiche</l>
<l>mani talor ne le mature spiche;</l>
</lg>
<lg type="ottava"><head>12</head>
<l>come egli se n'accese immantinente,</l>
<l>come egli n'arse fin ne le medolle,</l>
<l>che sopra il padre morto lei dolente</l>
<l>vide di pianto il bel viso far molle.</l>
<l>E come suol, se l'acqua fredda sente,</l>
<l>quella restar che prima al fuoco bolle;</l>
<l>così l'ardor ch'accese Olimpia, vinto</l>
<l>dal nuovo successore, in lui fu estinto.</l>
</lg>
<lg type="ottava"><head>13</head>
<l>Non pur sazio di lei, ma fastidito</l>
<l>n'è già così, che può vederla a pena;</l>
<l>e sì de l'altra acceso ha l'appetito,</l>
<l>che ne morrà, se troppo in lungo il mena:</l>
<l>pur fin che giunga il dì c'ha statuito</l>
<l>a dar fine al disio, tanto l'affrena,</l>
<l>che par ch'adori Olimpia, non che l'ami,</l>
<l>e quel che piace a lei, sol voglia e brami.</l>
</lg>
<lg type="ottava"><head>14</head>
<l>E se accarezza l'altra (che non puote</l>
<l>far che non l'accarezzi più del dritto),</l>
<l>non è chi questo in mala parte note;</l>
<l>anzi a pietade, anzi a bontà gli è ascritto:</l>
<l>che rilevare un che Fortuna ruote</l>
<l>talora al fondo, e consolar l'afflitto,</l>
<l>mai non fu biasmo, ma gloria sovente;</l>
<l>tanto più una fanciulla, una innocente.</l>
</lg>
<lg type="ottava"><head>15</head>
<l>Oh sommo Dio, come i giudicii umani</l>
<l>spesso offuscati son da un nembo oscuro!</l>
<l>I modi di Bireno empii e profani,</l>
<l>pietosi e santi riputati furo.</l>
<l>I marinari, già messo le mani</l>
<l>ai remi, e sciolti dal lito sicuro,</l>
<l>portavan lieti pei salati stagni</l>
<l>verso Selandia il duca e i suoi compagni.</l>
</lg>
<lg type="ottava"><head>16</head>
<l>Già dietro rimasi erano e perduti</l>
<l>tutti di vista i termini d'Olanda</l>
<l>(che per non toccar Frisa, più tenuti</l>
<l>s'eran vêr Scozia alla sinistra banda),</l>
<l>quando da un vento fur sopravenuti,</l>
<l>ch'errando in alto mar tre dì li manda.</l>
<l>Sursero il terzo, già presso alla sera,</l>
<l>dove inculta e deserta un'isola era.</l>
</lg>
<lg type="ottava"><head>17</head>
<l>Tratti che si fur dentro un picciol seno,</l>
<l>Olimpia venne in terra; e con diletto</l>
<l>in compagnia de l'infedel Bireno</l>
<l>cenò contenta e fuor d'ogni sospetto:</l>
<l>indi con lui, là dove in loco ameno</l>
<l>teso era un padiglione, entrò nel letto.</l>
<l>Tutti gli altri compagni ritornaro,</l>
<l>e sopra i legni lor si riposaro.</l>
</lg>
<lg type="ottava"><head>18</head>
<l>Il travaglio del mare e la paura</l>
<l>che tenuta alcun dì l'aveano desta,</l>
<l>il ritrovarsi al lito ora sicura,</l>
<l>lontana da rumor ne la foresta,</l>
<l>e che nessun pensier, nessuna cura,</l>
<l>poi che 'l suo amante ha seco, la molesta;</l>
<l>fu cagion ch'ebbe Olimpia sì gran sonno,</l>
<l>che gli orsi e i ghiri aver maggior nol ponno.</l>
</lg>
<lg type="ottava"><head>19</head>
<l>Il falso amante che i pensati inganni</l>
<l>veggiar facean, come dormir lei sente,</l>
<l>pian piano esce del letto, e de' suoi panni</l>
<l>fatto un fastel, non si veste altrimente;</l>
<l>e lascia il padiglione; e come i vanni</l>
<l>nati gli sian, rivola alla sua gente,</l>
<l>e li risveglia; e senza udirsi un grido,</l>
<l>fa entrar ne l'alto e abandonare il lido.</l>
</lg>
<lg type="ottava"><head>20</head>
<l>Rimase a dietro il lido e la meschina</l>
<l>Olimpia, che dormì senza destarse,</l>
<l>fin che l'Aurora la gelata brina</l>
<l>da le dorate ruote in terra sparse,</l>
<l>e s'udîr le Alcione alla marina</l>
<l>de l'antico infortunio lamentarse.</l>
<l>Né desta né dormendo, ella la mano</l>
<l>per Bireno abbracciar stese, ma invano.</l>
</lg>
<lg type="ottava"><head>21</head>
<l>Nessuno truova: a sé la man ritira:</l>
<l>di nuovo tenta, e pur nessuno truova.</l>
<l>Di qua l'un braccio, e di là l'altro gira;</l>
<l>or l'una, or l'altra gamba; e nulla giova.</l>
<l>Caccia il sonno il timor: gli occhi apre, e mira:</l>
<l>non vede alcuno. Or già non scalda e cova</l>
<l>più le vedove piume, ma si getta</l>
<l>del letto e fuor del padiglione in fretta:</l>
</lg>
<lg type="ottava"><head>22</head>
<l>e corre al mar, graffiandosi le gote,</l>
<l>presaga e certa ormai di sua fortuna.</l>
<l>Si straccia i crini, e il petto si percuote,</l>
<l>e va guardando (che splendea la luna)</l>
<l>se veder cosa, fuor che 'l lito, puote;</l>
<l>né, fuor che 'l lito, vede cosa alcuna.</l>
<l>Bireno chiama: e al nome di Bireno</l>
<l>rispondean gli Antri che pietà n'avieno.</l>
</lg>
<lg type="ottava"><head>23</head>
<l>Quivi surgea nel lito estremo un sasso,</l>
<l>ch'aveano l'onde, col picchiar frequente,</l>
<l>cavo e ridutto a guisa d'arco al basso;</l>
<l>e stava sopra il mar curvo e pendente.</l>
<l>Olimpia in cima vi salì a gran passo</l>
<l>(così la facea l'animo possente),</l>
<l>e di lontano le gonfiate vele</l>
<l>vide fuggir del suo signor crudele:</l>
</lg>
<lg type="ottava"><head>24</head>
<l>vide lontano, o le parve vedere;</l>
<l>che l'aria chiara ancor non era molto.</l>
<l>Tutta tremante si lasciò cadere,</l>
<l>più bianca e più che nieve fredda in volto;</l>
<l>ma poi che di levarsi ebbe potere,</l>
<l>al camin de le navi il grido volto,</l>
<l>chiamò, quanto potea chiamar più forte,</l>
<l>più volte il nome del crudel consorte:</l>
</lg>
<lg type="ottava"><head>25</head>
<l>e dove non potea la debil voce,</l>
<l>supliva il pianto e 'l batter palma a palma.</l>
<l>- Dove fuggi, crudel, così veloce?</l>
<l>Non ha il tuo legno la debita salma.</l>
<l>Fa che lievi me ancor: poco gli nuoce</l>
<l>che porti il corpo, poi che porta l'alma. -</l>
<l>E con le braccia e con le vesti segno</l>
<l>fa tuttavia, perché ritorni il legno.</l>
</lg>
<lg type="ottava"><head>26</head>
<l>Ma i venti che portavano le vele</l>
<l>per l'alto mar di quel giovene infido,</l>
<l>portavano anco i prieghi e le querele</l>
<l>de l'infelice Olimpia, e 'l pianto e 'l grido;</l>
<l>la qual tre volte, a se stessa crudele,</l>
<l>per affogarsi si spiccò dal lido:</l>
<l>pur al fin si levò da mirar l'acque,</l>
<l>e ritornò dove la notte giacque.</l>
</lg>
<lg type="ottava"><head>27</head>
<l>E con la faccia in giù stesa sul letto,</l>
<l>bagnandolo di pianto, dicea lui:</l>
<l>- Iersera desti insieme a dui ricetto;</l>
<l>perché insieme al levar non siamo dui?</l>
<l>O perfido Bireno, o maladetto</l>
<l>giorno ch'al mondo generata fui!</l>
<l>Che debbo far? che poss'io far qui sola?</l>
<l>chi mi dà aiuto? ohimè, chi mi consola?</l>
</lg>
<lg type="ottava"><head>28</head>
<l>Uomo non veggio qui, non ci veggio opra</l>
<l>donde io possa stimar ch'uomo qui sia;</l>
<l>nave non veggio, a cui salendo sopra,</l>
<l>speri allo scampo mio ritrovar via.</l>
<l>Di disagio morrò; né che mi cuopra</l>
<l>gli occhi sarà, né chi sepolcro dia,</l>
<l>se forse in ventre lor non me lo dànno</l>
<l>i lupi, ohimè, ch'in queste selve stanno.</l>
</lg>
<lg type="ottava"><head>29</head>
<l>Io sto in sospetto, e già di veder parmi</l>
<l>di questi boschi orsi o leoni uscire,</l>
<l>o tigri o fiere tal, che natura armi</l>
<l>d'aguzzi denti e d'ugne da ferire.</l>
<l>Ma quai fere crudel potriano farmi,</l>
<l>fera crudel, peggio di te morire?</l>
<l>darmi una morte, so, lor parrà assai;</l>
<l>e tu di mille, ohimè, morir mi fai.</l>
</lg>
<lg type="ottava"><head>30</head>
<l>Ma presupongo ancor ch'or ora arrivi</l>
<l>nochier che per pietà di qui mi porti;</l>
<l>e così lupi, orsi, leoni schivi,</l>
<l>strazi, disagi et altre orribil morti:</l>
<l>mi porterà forse in Olanda, s'ivi</l>
<l>per te si guardan le fortezze e i porti?</l>
<l>mi porterà alla terra ove son nata,</l>
<l>se tu con fraude già me l'hai levata?</l>
</lg>
<lg type="ottava"><head>31</head>
<l>Tu m'hai lo stato mio, sotto pretesto</l>
<l>di parentado e d'amicizia, tolto.</l>
<l>Ben fosti a porvi le tue genti presto,</l>
<l>per aver il dominio a te rivolto.</l>
<l>Tornerò in Fiandra? ove ho venduto il resto</l>
<l>di che io vivea, ben che non fossi molto,</l>
<l>per sovenirti e di prigione trarte.</l>
<l>Mischina! dove andrò? non so in qual parte.</l>
</lg>
<lg type="ottava"><head>32</head>
<l>Debbo forse ire in Frisa, ove io potei,</l>
<l>e per te non vi vòlsi esser regina?</l>
<l>il che del padre e dei fratelli miei</l>
<l>e d'ogn'altro mio ben fu la ruina.</l>
<l>Quel c'ho fatto per te, non ti vorrei,</l>
<l>ingrato, improverar, né disciplina</l>
<l>dartene; che non men di me lo sai:</l>
<l>or ecco il guiderdon che me ne dai.</l>
</lg>
<lg type="ottava"><head>33</head>
<l>Deh, pur che da color che vanno in corso</l>
<l>io non sia presa, e poi venduta schiava!</l>
<l>Prima che questo, il lupo, il leon, l'orso</l>
<l>venga, e la tigre e ogn'altra fera brava,</l>
<l>di cui l'ugna mi stracci, e franga il morso;</l>
<l>e morta mi strascini alla sua cava. -</l>
<l>Così dicendo, le mani si caccia</l>
<l>ne' capei d'oro, e a chiocca a chiocca straccia.</l>
</lg>
<lg type="ottava"><head>34</head>
<l>Corre di nuovo in su l'estrema sabbia,</l>
<l>e ruota il capo e sparge all'aria il crine;</l>
<l>e sembra forsennata, e ch'adosso abbia</l>
<l>non un demonio sol, ma le decine;</l>
<l>o, qual Ecuba, sia conversa in rabbia,</l>
<l>vistosi morto Polidoro al fine.</l>
<l>Or si ferma s'un sasso, e guarda il mare;</l>
<l>né men d'un vero sasso, un sasso pare.</l>
</lg>
<lg type="ottava"><head>35</head>
<l>Ma lasciànla doler fin ch'io ritorno,</l>
<l>per voler di Ruggier dirvi pur anco,</l>
<l>che nel più intenso ardor del mezzo giorno</l>
<l>cavalca il lito, affaticato e stanco.</l>
<l>Percuote il sol nel colle e fa ritorno:</l>
<l>di sotto bolle il sabbion trito e bianco.</l>
<l>Mancava all'arme ch'avea indosso, poco</l>
<l>ad esser, come già, tutte di fuoco.</l>
</lg>
<lg type="ottava"><head>36</head>
<l>Mentre la sete, e de l'andar fatica</l>
<l>per l'alta sabbia, e la solinga via</l>
<l>gli facean, lungo quella spiaggia aprica,</l>
<l>noiosa e dispiacevol compagnia;</l>
<l>trovò ch'all'ombra d'una torre antica</l>
<l>che fuor de l'onde appresso il lito uscia,</l>
<l>de la corte d'Alcina eran tre donne,</l>
<l>che le conobbe ai gesti et alle gonne.</l>
</lg>
<lg type="ottava"><head>37</head>
<l>Corcate su tapeti allessandrini</l>
<l>godeansi il fresco rezzo in gran diletto,</l>
<l>fra molti vasi di diversi vini</l>
<l>e d'ogni buona sorte di confetto.</l>
<l>Presso alla spiaggia, coi flutti marini</l>
<l>scherzando, le aspettava un lor legnetto</l>
<l>fin che la vela empiesse agevol òra;</l>
<l>ch'un fiato pur non ne spirava allora.</l>
</lg>
<lg type="ottava"><head>38</head>
<l>Queste, ch'andar per la non ferma sabbia</l>
<l>vider Ruggiero al suo viaggio dritto,</l>
<l>che sculta avea la sete in su le labbia,</l>
<l>tutto pien di sudore il viso afflitto,</l>
<l>gli cominciaro a dir che sì non abbia</l>
<l>il cor voluntaroso al camin fitto,</l>
<l>ch'alla fresca e dolce ombra non si pieghi,</l>
<l>e ristorar lo stanco corpo nieghi.</l>
</lg>
<lg type="ottava"><head>39</head>
<l>E di lor una s'accostò al cavallo</l>
<l>per la staffa tener, che ne scendesse;</l>
<l>l'altra con una coppa di cristallo</l>
<l>di vin spumante, più sete gli messe:</l>
<l>ma Ruggiero a quel suon non entrò in ballo;</l>
<l>perché d'ogni tardar che fatto avesse,</l>
<l>tempo di giunger dato avria ad Alcina,</l>
<l>che venìa dietro et era omai vicina.</l>
</lg>
<lg type="ottava"><head>40</head>
<l>Non così fin salnitro e zolfo puro,</l>
<l>tocco dal fuoco, subito s'avampa;</l>
<l>né così freme il mar quando l'oscuro</l>
<l>turbo discende e in mezzo se gli accampa:</l>
<l>come, vedendo che Ruggier sicuro</l>
<l>al suo dritto camin l'arena stampa,</l>
<l>e che le sprezza (e pur si tenean belle),</l>
<l>d'ira arse e di furor la terza d'elle.</l>
</lg>
<lg type="ottava"><head>41</head>
<l>- Tu non sei né gentil né cavalliero</l>
<l>(dice gridando quanto può più forte),</l>
<l>et hai rubate l'arme; e quel destriero</l>
<l>non saria tuo per veruna altra sorte:</l>
<l>e così, come ben m'appongo al vero,</l>
<l>ti vedessi punir di degna morte;</l>
<l>che fossi fatto in quarti, arso o impiccato,</l>
<l>brutto ladron, villan, superbo, ingrato. -</l>
</lg>
<lg type="ottava"><head>42</head>
<l>Oltr'a queste e molt'altre ingiuriose</l>
<l>parole che gli usò la donna altiera,</l>
<l>ancor che mai Ruggier non le rispose,</l>
<l>che de sì vil tenzon poco onor spera;</l>
<l>con le sorelle tosto ella si pose</l>
<l>sul legno in mar, che al lor servigio v'era:</l>
<l>et affrettando i remi, lo seguiva,</l>
<l>vedendol tuttavia dietro alla riva.</l>
</lg>
<lg type="ottava"><head>43</head>
<l>Minaccia sempre, maledice e incarca;</l>
<l>che l'onte sa trovar per ogni punto.</l>
<l>Intanto a quello stretto, onde si varca</l>
<l>alla fata più bella, è Ruggier giunto;</l>
<l>dove un vecchio nochiero una sua barca</l>
<l>scioglier da l'altra ripa vede, a punto</l>
<l>come, avisato e già provisto, quivi</l>
<l>si stia aspettando che Ruggiero arrivi.</l>
</lg>
<lg type="ottava"><head>44</head>
<l>Scioglie il nochier, come venir lo vede,</l>
<l>di trasportarlo a miglior ripa lieto;</l>
<l>che, se la faccia può del cor dar fede,</l>
<l>tutto benigno e tutto era discreto.</l>
<l>Pose Ruggier sopra il navilio il piede,</l>
<l>Dio ringraziando; e per lo mar quieto</l>
<l>ragionando venìa col galeotto,</l>
<l>saggio e di lunga esperienzia dotto.</l>
</lg>
<lg type="ottava"><head>45</head>
<l>Quel lodava Ruggier, che sì se avesse</l>
<l>saputo a tempo tor da Alcina, e inanti</l>
<l>che 'l calice incantato ella gli desse,</l>
<l>ch'avea al fin dato a tutti gli altri amanti;</l>
<l>e poi, che a Logistilla si traesse,</l>
<l>dove veder potria costumi santi,</l>
<l>bellezza eterna et infinita grazia</l>
<l>che 'l cor notrisce e pasce, e mai non sazia.</l>
</lg>
<lg type="ottava"><head>46</head>
<l>- Costei (dicea) stupore e riverenza</l>
<l>induce all'alma, ove si scuopre prima.</l>
<l>Contempla meglio poi l'alta presenza:</l>
<l>ogn'altro ben ti par di poca stima.</l>
<l>Il suo amore ha dagli altri differenza:</l>
<l>speme o timor negli altri il cor ti lima;</l>
<l>in questo il desiderio più non chiede,</l>
<l>e contento riman come la vede.</l>
</lg>
<lg type="ottava"><head>47</head>
<l>Ella t'insegnerà studii più grati,</l>
<l>che suoni, danze, odori, bagni e cibi;</l>
<l>ma come i pensier tuoi meglio formati</l>
<l>poggin più ad alto che per l'aria i nibi,</l>
<l>e come de la gloria de' beati</l>
<l>nel mortal corpo parte si delibi. -</l>
<l>Così parlando il marinar veniva,</l>
<l>lontano ancora alla sicura riva;</l>
</lg>
<lg type="ottava"><head>48</head>
<l>quando vide scoprire alla marina</l>
<l>molti navili, e tutti alla sua volta.</l>
<l>Con quei ne vien l'ingiuriata Alcina;</l>
<l>e molta di sua gente have raccolta</l>
<l>per por lo stato e se stessa in ruina,</l>
<l>o racquistar la cara cosa tolta.</l>
<l>E bene è amor di ciò cagion non lieve,</l>
<l>ma l'ingiuria non men che ne riceve.</l>
</lg>
<lg type="ottava"><head>49</head>
<l>Ella non ebbe sdegno, da che nacque,</l>
<l>di questo il maggior mai, ch'ora la rode;</l>
<l>onde fa i remi sì affrettar per l'acque,</l>
<l>che la spuma ne sparge ambe le prode.</l>
<l>Al gran rumor né mar né ripa tacque,</l>
<l>et Ecco risonar per tutto s'ode.</l>
<l>- Scuopre, Ruggier, lo scudo, che bisogna;</l>
<l>se non, sei morto, o preso con vergogna. -</l>
</lg>
<lg type="ottava"><head>50</head>
<l>Così disse il nocchier di Logistilla;</l>
<l>et oltre il detto, egli medesmo prese</l>
<l>la tasca e da lo scudo dipartilla,</l>
<l>e fe' il lume di quel chiaro e palese.</l>
<l>L'incantato splendor che ne sfavilla,</l>
<l>gli occhi degli aversari così offese,</l>
<l>che li fe' restar ciechi allora allora,</l>
<l>e cader chi da poppa e chi da prora.</l>
</lg>
<lg type="ottava"><head>51</head>
<l>Un ch'era alla veletta in su la ròcca,</l>
<l>de l'armata d'Alcina si fu accorto;</l>
<l>e la campana martellando tocca,</l>
<l>onde il soccorso vien subito al porto.</l>
<l>L'artegliaria, come tempesta, fiocca</l>
<l>contra chi vuole al buon Ruggier far torto:</l>
<l>sì che gli venne d'ogni parte aita,</l>
<l>tal che salvò la libertà e la vita.</l>
</lg>
<lg type="ottava"><head>52</head>
<l>Giunte son quattro donne in su la spiaggia,</l>
<l>che subito ha mandate Logistilla:</l>
<l>la valorosa Andronica e la saggia</l>
<l>Fronesia e l'onestissima Dicilla</l>
<l>e Sofrosina casta, che, come aggia</l>
<l>quivi a far più che l'altre, arde e sfavilla.</l>
<l>L'esercito ch'al mondo è senza pare,</l>
<l>del castello esce, e si distende al mare.</l>
</lg>
<lg type="ottava"><head>53</head>
<l>Sotto il castel ne la tranquilla foce</l>
<l>di molti e grossi legni era una armata,</l>
<l>ad un botto di squilla, ad una voce</l>
<l>giorno e notte a battaglia apparecchiata.</l>
<l>E così fu la pugna aspra et atroce,</l>
<l>e per acqua e per terra, incominciata;</l>
<l>per cui fu il regno sottosopra volto,</l>
<l>ch'avea già Alcina alla sorella tolto.</l>
</lg>
<lg type="ottava"><head>54</head>
<l>Oh di quante battaglie il fin successe</l>
<l>diverso a quel che si credette inante!</l>
<l>Non sol ch'Alcina alor non riavesse,</l>
<l>come stimossi, il fugitivo amante;</l>
<l>ma de le navi che pur dianzi spesse</l>
<l>fur sì, ch'a pena il mar ne capia tante,</l>
<l>fuor de la fiamma che tutt'altre avampa,</l>
<l>con un legnetto sol misera scampa.</l>
</lg>
<lg type="ottava"><head>55</head>
<l>Fuggesi Alcina, e sua misera gente</l>
<l>arsa e presa riman, rotta e sommersa.</l>
<l>D'aver Ruggier perduto ella si sente</l>
<l>via più doler che d'altra cosa aversa:</l>
<l>notte e dì per lui geme amaramente,</l>
<l>e lacrime per lui dagli occhi versa;</l>
<l>e per dar fine a tanto aspro martìre,</l>
<l>spesso si duol di non poter morire.</l>
</lg>
<lg type="ottava"><head>56</head>
<l>Morir non puote alcuna fata mai,</l>
<l>fin che 'l sol gira, o il ciel non muta stilo.</l>
<l>Se ciò non fosse, era il dolore assai</l>
<l>per muover Cloto ad inasparle il filo;</l>
<l>o, qual Didon, finia col ferro i guai;</l>
<l>o la regina splendida del Nilo</l>
<l>avria imitata con mortifer sonno:</l>
<l>ma le fate morir sempre non ponno.</l>
</lg>
<lg type="ottava"><head>57</head>
<l>Torniamo a quel di eterna gloria degno</l>
<l>Ruggiero; e Alcina stia ne la sua pena.</l>
<l>Dico di lui, che poi che fuor del legno</l>
<l>si fu condutto in più sicura arena,</l>
<l>Dio ringraziando che tutto il disegno</l>
<l>gli era successo, al mar voltò la schena;</l>
<l>et affrettando per l'asciutto il piede,</l>
<l>alla ròcca ne va che quivi siede.</l>
</lg>
<lg type="ottava"><head>58</head>
<l>Né la più forte ancor né la più bella</l>
<l>mai vide occhio mortal prima né dopo.</l>
<l>Son di più prezzo le mura di quella,</l>
<l>che se diamante fossino o piropo.</l>
<l>Di tai gemme qua giù non si favella:</l>
<l>et a chi vuol notizia averne, è d'uopo</l>
<l>che vada quivi; che non credo altrove,</l>
<l>se non forse su in ciel, se ne ritruove.</l>
</lg>
<lg type="ottava"><head>59</head>
<l>Quel che più fa che lor si inchina e cede</l>
<l>ogn'altra gemma, è che, mirando in esse,</l>
<l>l'uom sin in mezzo all'anima si vede;</l>
<l>vede suoi vizii e sue virtudi espresse,</l>
<l>sì che a lusinghe poi di sé non crede,</l>
<l>né a chi dar biasmo a torto gli volesse:</l>
<l>fassi, mirando allo specchio lucente</l>
<l>se stesso, conoscendosi, prudente.</l>
</lg>
<lg type="ottava"><head>60</head>
<l>Il chiaro lume lor, ch'imita il sole,</l>
<l>manda splendore in tanta copia intorno,</l>
<l>che chi l'ha, ovunque sia, sempre che vuole,</l>
<l>Febo, mal grado tuo, si può far giorno.</l>
<l>Né mirabil vi son le pietre sole;</l>
<l>ma la materia e l'artificio adorno</l>
<l>contendon sì, che mal giudicar puossi</l>
<l>qual de le due eccellenze maggior fossi.</l>
</lg>
<lg type="ottava"><head>61</head>
<l>Sopra gli altissimi archi, che puntelli</l>
<l>parean che del ciel fossino a vederli,</l>
<l>eran giardin sì spaziosi e belli,</l>
<l>che saria al piano anco fatica averli.</l>
<l>Verdeggiar gli odoriferi arbuscelli</l>
<l>si puon veder fra i luminosi merli,</l>
<l>ch'adorni son l'estate e il verno tutti</l>
<l>di vaghi fiori e di maturi frutti.</l>
</lg>
<lg type="ottava"><head>62</head>
<l>Di così nobili arbori non suole</l>
<l>prodursi fuor di questi bei giardini,</l>
<l>né di tai rose o di simil viole,</l>
<l>di gigli, di amaranti o di gesmini.</l>
<l>Altrove appar come a un medesmo sole</l>
<l>e nasca, e viva, e morto il capo inchini,</l>
<l>e come lasci vedovo il suo stelo</l>
<l>il fior suggetto al variar del cielo:</l>
</lg>
<lg type="ottava"><head>63</head>
<l>ma quivi era perpetua la verdura,</l>
<l>perpetua la beltà de' fiori eterni:</l>
<l>non che benignità de la Natura</l>
<l>sì temperatamente li governi;</l>
<l>ma Logistilla con suo studio e cura,</l>
<l>senza bisogno de' moti superni</l>
<l>(quel che agli altri impossibile parea),</l>
<l>sua primavera ognor ferma tenea.</l>
</lg>
<lg type="ottava"><head>64</head>
<l>Logistilla mostrò molto aver grato</l>
<l>ch'a lei venisse un sì gentil signore;</l>
<l>e comandò che fosse accarezzato,</l>
<l>e che studiasse ognun di fargli onore.</l>
<l>Gran pezzo inanzi Astolfo era arrivato,</l>
<l>che visto da Ruggier fu di buon core.</l>
<l>Fra pochi giorni venner gli altri tutti,</l>
<l>ch'a l'esser lor Melissa avea ridutti.</l>
</lg>
<lg type="ottava"><head>65</head>
<l>Poi che si fur posati un giorno e dui,</l>
<l>venne Ruggiero alla fata prudente</l>
<l>col duca Astolfo, che non men di lui</l>
<l>avea desir di riveder Ponente.</l>
<l>Melissa le parlò per amendui;</l>
<l>e supplica la fata umilemente,</l>
<l>che li consigli, favorisca e aiuti,</l>
<l>sì che ritornin donde eran venuti.</l>
</lg>
<lg type="ottava"><head>66</head>
<l>Disse la fata: - Io ci porrò il pensiero,</l>
<l>e fra dui dì te li darò espediti. -</l>
<l>Discorre poi tra sé, come Ruggiero,</l>
<l>e dopo lui, come quel duca aiti:</l>
<l>conchiude infin che 'l volator destriero</l>
<l>ritorni il primo agli aquitani liti;</l>
<l>ma prima vuol che se gli faccia un morso,</l>
<l>con che lo volga, e gli raffreni il corso.</l>
</lg>
<lg type="ottava"><head>67</head>
<l>Gli mostra come egli abbia a far, se vuole</l>
<l>che poggi in alto, e come a far che cali;</l>
<l>e come, se vorrà che in giro vole,</l>
<l>o vada ratto, o che si stia su l'ali:</l>
<l>e quali effetti il cavallier far suole</l>
<l>di buon destriero in piana terra, tali</l>
<l>facea Ruggier che mastro ne divenne,</l>
<l>per l'aria, del destrier ch'avea le penne.</l>
</lg>
<lg type="ottava"><head>68</head>
<l>Poi che Ruggier fu d'ogni cosa in punto,</l>
<l>da la fata gentil comiato prese,</l>
<l>alla qual restò poi sempre congiunto</l>
<l>di grande amore; e uscì di quel paese.</l>
<l>Prima di lui che se n'andò in buon punto,</l>
<l>e poi dirò come il guerriero inglese</l>
<l>tornasse con più tempo e più fatica</l>
<l>al magno Carlo et alla corte amica.</l>
</lg>
<lg type="ottava"><head>69</head>
<l>Quindi partì Ruggier, ma non rivenne</l>
<l>per quella via che fe' già suo mal grado,</l>
<l>allor che sempre l'ippogrifo il tenne</l>
<l>sopra il mare, e terren vide di rado:</l>
<l>ma potendogli or far batter le penne</l>
<l>di qua di là, dove più gli era a grado,</l>
<l>vòlse al ritorno far nuovo sentiero,</l>
<l>come, schivando Erode, i Magi fêro.</l>
</lg>
<lg type="ottava"><head>70</head>
<l>Al venir quivi, era, lasciando Spagna,</l>
<l>venuto India a trovar per dritta riga,</l>
<l>là dove il mare oriental la bagna;</l>
<l>dove una fata avea con l'altra briga.</l>
<l>Or veder si dispose altra campagna,</l>
<l>che quella dove i venti Eolo instiga,</l>
<l>e finir tutto il cominciato tondo,</l>
<l>per aver, come il sol, girato il mondo.</l>
</lg>
<lg type="ottava"><head>71</head>
<l>Quinci il Cataio, e quindi Mangiana</l>
<l>sopra il gran Quinsaì vide passando:</l>
<l>volò sopra l'Imavo, e Sericana</l>
<l>lasciò a man destra; e sempre declinando</l>
<l>da l'iperborei Sciti a l'onda ircana,</l>
<l>giunse alle parti di Sarmazia: e quando</l>
<l>fu dove Asia da Europa si divide,</l>
<l>Russi e Pruteni e la Pomeria vide.</l>
</lg>
<lg type="ottava"><head>72</head>
<l>Ben che di Ruggier fosse ogni desire</l>
<l>di ritornare a Bradamante presto;</l>
<l>pur, gustato il piacer ch'avea di gire</l>
<l>cercando il mondo, non restò per questo,</l>
<l>ch'alli Pollacchi, agli Ungari venire</l>
<l>non volesse anco, alli Germani, e al resto</l>
<l>di quella boreale orrida terra:</l>
<l>e venne al fin ne l'ultima Inghilterra.</l>
</lg>
<lg type="ottava"><head>73</head>
<l>Non crediate, Signor, che però stia</l>
<l>per sì lungo camin sempre su l'ale:</l>
<l>ogni sera all'albergo se ne gìa,</l>
<l>schivando a suo poter d'alloggiar male.</l>
<l>E spese giorni e mesi in questa via,</l>
<l>sì di veder la terra e il mar gli cale.</l>
<l>Or presso a Londra giunto una matina,</l>
<l>sopra Tamigi il volator declina.</l>
</lg>
<lg type="ottava"><head>74</head>
<l>Dove ne' prati alla città vicini</l>
<l>vide adunati uomini d'arme e fanti,</l>
<l>ch'a suon di trombe e a suon di tamburini</l>
<l>venian, partiti a belle schiere, avanti</l>
<l>il buon Rinaldo, onor de' paladini;</l>
<l>del qual, se vi ricorda, io dissi inanti,</l>
<l>che mandato da Carlo, era venuto</l>
<l>in queste parti a ricercare aiuto.</l>
</lg>
<lg type="ottava"><head>75</head>
<l>Giunse a punto Ruggier, che si facea</l>
<l>la bella mostra fuor di quella terra;</l>
<l>e per sapere il tutto, ne chiedea</l>
<l>un cavallier, ma scese prima in terra:</l>
<l>e quel, ch'affabil era, gli dicea</l>
<l>che di Scozia e d'Irlanda e d'Inghilterra</l>
<l>e de l'isole intorno eran le schiere</l>
<l>che quivi alzate avean tante bandiere:</l>
</lg>
<lg type="ottava"><head>76</head>
<l>e finita la mostra che faceano,</l>
<l>alla marina se distenderanno,</l>
<l>dove aspettati per solcar l'Oceano</l>
<l>son dai navili che nel porto stanno.</l>
<l>I Franceschi assediati si ricreano,</l>
<l>sperando in questi che a salvar li vanno.</l>
<l>- Ma acciò tu te n'informi pienamente,</l>
<l>io ti distinguerò tutta la gente.</l>
</lg>
<lg type="ottava"><head>77</head>
<l>Tu vedi ben quella bandiera grande,</l>
<l>ch'insieme pon la fiordaligi e i pardi:</l>
<l>quella il gran capitano all'aria spande,</l>
<l>e quella han da seguir gli altri stendardi.</l>
<l>Il suo nome, famoso in queste bande,</l>
<l>è Leonetto, il fior de li gagliardi,</l>
<l>di consiglio e d'ardire in guerra mastro,</l>
<l>del re nipote, e duca di Lincastro.</l>
</lg>
<lg type="ottava"><head>78</head>
<l>La prima, appresso il gonfalon reale,</l>
<l>che 'l vento tremolar fa verso il monte,</l>
<l>e tien nel campo verde tre bianche ale,</l>
<l>porta Ricardo, di Varvecia conte.</l>
<l>Del duca di Glocestra è quel segnale,</l>
<l>c'ha duo corna di cervio e mezza fronte.</l>
<l>Del duca di Chiarenza è quella face;</l>
<l>quel arbore è del duca d'Eborace.</l>
</lg>
<lg type="ottava"><head>79</head>
<l>Vedi in tre pezzi una spezzata lancia:</l>
<l>gli è 'l gonfalon del duca di Nortfozia.</l>
<l>La fulgure è del buon conte di Cancia;</l>
<l>il grifone è del conte di Pembrozia.</l>
<l>Il duca di Sufolcia ha la bilancia.</l>
<l>Vedi quel giogo che due serpi assozia:</l>
<l>è del conte d'Esenia; e la ghirlanda</l>
<l>in campo azzurro ha quel di Norbelanda.</l>
</lg>
<lg type="ottava"><head>80</head>
<l>Il conte d'Arindelia è quel c'ha messo</l>
<l>in mar quella barchetta che s'affonda.</l>
<l>Vedi il marchese di Barclei; e appresso</l>
<l>di Marchia il conte e il conte di Ritmonda:</l>
<l>il primo porta in bianco un monte fesso,</l>
<l>l'altro la palma, il terzo un pin ne l'onda.</l>
<l>Quel di Dorsezia è conte, e quel d'Antona,</l>
<l>che l'uno ha il carro, e l'altro la corona.</l>
</lg>
<lg type="ottava"><head>81</head>
<l>Il falcon che sul nido i vanni inchina,</l>
<l>porta Raimondo, il conte di Devonia.</l>
<l>Il giallo e negro ha quel di Vigorina;</l>
<l>il can quel d'Erbia; un orso quel d'Osonia.</l>
<l>La croce che là vedi cristallina,</l>
<l>è del ricco prelato di Battonia.</l>
<l>Vedi nel bigio una spezzata sedia:</l>
<l>è del duca Ariman di Sormosedia.</l>
</lg>
<lg type="ottava"><head>82</head>
<l>Gli uomini d'arme e gli arcieri a cavallo</l>
<l>di quarantaduo mila numer fanno.</l>
<l>Sono duo tanti, o di cento non fallo,</l>
<l>quelli ch'a piè ne la battaglia vanno.</l>
<l>Mira quei segni, un bigio, un verde, un giallo,</l>
<l>e di nero e d'azzur listato un panno:</l>
<l>Gofredo, Enrigo, Ermante et Odoardo</l>
<l>guidan pedoni, ognun col suo stendardo.</l>
</lg>
<lg type="ottava"><head>83</head>
<l>Duca di Bocchingamia è quel dinante;</l>
<l>Enrigo ha la contea di Sarisberia;</l>
<l>signoreggia Burgenia il vecchio Ermante;</l>
<l>quello Odoardo è conte di Croisberia.</l>
<l>Questi alloggiati più verso levante</l>
<l>sono gl'Inglesi. Or volgeti all'Esperia,</l>
<l>dove si veggion trenta mila Scotti,</l>
<l>da Zerbin, figlio del lor re, condotti.</l>
</lg>
<lg type="ottava"><head>84</head>
<l>Vedi tra duo unicorni il gran leone,</l>
<l>che la spada d'argento ha ne la zampa:</l>
<l>quell'è del re di Scozia il gonfalone;</l>
<l>il suo figliol Zerbino ivi s'accampa.</l>
<l>Non è un sì bello in tante altre persone:</l>
<l>Natura il fece, e poi roppe la stampa.</l>
<l>Non è in cui tal virtù, tal grazia luca,</l>
<l>o tal possanza: et è di Roscia duca.</l>
</lg>
<lg type="ottava"><head>85</head>
<l>Porta in azzurro una dorata sbarra</l>
<l>il conte d'Ottonlei ne lo stendardo.</l>
<l>L'altra bandiera è del duca di Marra,</l>
<l>che nel travaglio porta il leopardo.</l>
<l>Di più colori e di più augei bizzarra</l>
<l>mira l'insegna d'Alcabrun gagliardo,</l>
<l>che non è duca, conte, né marchese,</l>
<l>ma primo nel salvatico paese.</l>
</lg>
<lg type="ottava"><head>86</head>
<l>Del duca di Trasfordia è quella insegna,</l>
<l>dove è l'augel ch'al sol tien gli occhi franchi.</l>
<l>Lurcanio conte, ch'in Angoscia regna,</l>
<l>porta quel tauro, c'ha duo veltri ai fianchi.</l>
<l>Vedi là il duca d'Albania, che segna</l>
<l>il campo di colori azzurri e bianchi.</l>
<l>Quel avoltor, ch'un drago verde lania,</l>
<l>è l'insegna del conte di Boccania.</l>
</lg>
<lg type="ottava"><head>87</head>
<l>Signoreggia Forbesse il forte Armano,</l>
<l>che di bianco e di nero ha la bandiera;</l>
<l>et ha il conte d'Erelia a destra mano,</l>
<l>che porta in campo verde una lumiera.</l>
<l>Or guarda gl'Ibernesi appresso il piano:</l>
<l>sono duo squadre; e il conte di Childera</l>
<l>mena la prima, e il conte di Desmonda</l>
<l>da fieri monti ha tratta la seconda.</l>
</lg>
<lg type="ottava"><head>88</head>
<l>Ne lo stendardo il primo ha un pino ardente;</l>
<l>l'altro nel bianco una vermiglia banda.</l>
<l>Non dà soccorso a Carlo solamente</l>
<l>la terra inglese e la Scozia e l'Irlanda;</l>
<l>ma vien di Svezia e di Norvegia gente,</l>
<l>da Tile, e fin da la remota Islanda:</l>
<l>da ogni terra, insomma, che là giace,</l>
<l>nimica naturalmente di pace.</l>
</lg>
<lg type="ottava"><head>89</head>
<l>Sedici mila sono, o poco manco,</l>
<l>de le spelonche usciti e de le selve;</l>
<l>hanno piloso il viso, il petto, il fianco,</l>
<l>e dossi e braccia e gambe, come belve.</l>
<l>Intorno allo stendardo tutto bianco</l>
<l>par che quel pian di lor lance s'inselve:</l>
<l>così Moratto il porta, il capo loro,</l>
<l>per dipingerlo poi di sangue Moro. -</l>
</lg>
<lg type="ottava"><head>90</head>
<l>Mentre Ruggier di quella gente bella,</l>
<l>che per soccorrer Francia si prepara,</l>
<l>mira le varie insegne, e ne favella,</l>
<l>e dei signor britanni i nomi impara;</l>
<l>uno et un altro a lui, per mirar quella</l>
<l>bestia sopra cui siede, unica o rara,</l>
<l>maraviglioso corre e stupefatto;</l>
<l>e tosto il cerchio intorno gli fu fatto.</l>
</lg>
<lg type="ottava"><head>91</head>
<l>Sì che per dare ancor più maraviglia,</l>
<l>e per pigliarne il buon Ruggier più gioco,</l>
<l>al volante corsier scuote la briglia,</l>
<l>e con gli sproni ai fianchi il tocca un poco:</l>
<l>quel verso il ciel per l'aria il camin piglia,</l>
<l>e lascia ognuno attonito in quel loco.</l>
<l>Quindi Ruggier, poi che di banda in banda</l>
<l>vide gl'Inglesi, andò verso l'Irlanda.</l>
</lg>
<lg type="ottava"><head>92</head>
<l>E vide Ibernia fabulosa, dove</l>
<l>il santo vecchiarel fece la cava,</l>
<l>in che tanta mercé par che si truove,</l>
<l>che l'uom vi purga ogni sua colpa prava.</l>
<l>Quindi poi sopra il mare il destrier muove</l>
<l>là dove la minor Bretagna lava:</l>
<l>e nel passar vide, mirando a basso,</l>
<l>Angelica legata al nudo sasso.</l>
</lg>
<lg type="ottava"><head>93</head>
<l>Al nudo sasso, all'Isola del pianto;</l>
<l>che l'Isola del pianto era nomata</l>
<l>quella che da crudele e fiera tanto</l>
<l>et inumana gente era abitata,</l>
<l>che (come io vi dicea sopra nel canto)</l>
<l>per varii liti sparsa iva in armata</l>
<l>tutte le belle donne depredando,</l>
<l>per farne a un mostro poi cibo nefando.</l>
</lg>
<lg type="ottava"><head>94</head>
<l>Vi fu legata pur quella matina,</l>
<l>dove venìa per trangugiarla viva</l>
<l>quel smisurato mostro, orca marina,</l>
<l>che di aborrevole esca si nutriva.</l>
<l>Dissi di sopra, come fu rapina</l>
<l>di quei che la trovaro in su la riva</l>
<l>dormire al vecchio incantatore a canto,</l>
<l>ch'ivi l'avea tirata per incanto.</l>
</lg>
<lg type="ottava"><head>95</head>
<l>La fiera gente inospitale e cruda</l>
<l>alla bestia crudel nel lito espose</l>
<l>la bellissima donna, così ignuda</l>
<l>come Natura prima la compose.</l>
<l>Un velo non ha pure, in che richiuda</l>
<l>i bianchi gigli e le vermiglie rose,</l>
<l>da non cader per luglio o per dicembre,</l>
<l>di che son sparse le polite membre.</l>
</lg>
<lg type="ottava"><head>96</head>
<l>Creduto avria che fosse statua finta</l>
<l>o d'alabastro o d'altri marmi illustri</l>
<l>Ruggiero, e su lo scoglio così avinta</l>
<l>per artificio di scultori industri;</l>
<l>se non vedea la lacrima distinta</l>
<l>tra fresche rose e candidi ligustri</l>
<l>far rugiadose le crudette pome,</l>
<l>e l'aura sventolar l'aurate chiome.</l>
</lg>
<lg type="ottava"><head>97</head>
<l>E come ne' begli occhi gli occhi affisse,</l>
<l>de la sua Bradamante gli sovenne.</l>
<l>Pietade e amore a un tempo lo traffisse,</l>
<l>e di piangere a pena si ritenne;</l>
<l>e dolcemente alla donzella disse,</l>
<l>poi che del suo destrier frenò le penne:</l>
<l>- O donna, degna sol de la catena</l>
<l>con chi i suoi servi Amor legati mena,</l>
</lg>
<lg type="ottava"><head>98</head>
<l>e ben di questo e d'ogni male indegna,</l>
<l>chi è quel crudel che con voler perverso</l>
<l>d'importuno livor stringendo segna</l>
<l>di queste belle man l'avorio terso? -</l>
<l>Forza è ch'a quel parlare ella divegna</l>
<l>quale è di grana un bianco avorio asperso,</l>
<l>di sé vedendo quelle parte ignude,</l>
<l>ch'ancor che belle sian, vergogna chiude.</l>
</lg>
<lg type="ottava"><head>99</head>
<l>E coperto con man s'avrebbe il volto,</l>
<l>se non eran legate al duro sasso;</l>
<l>ma del pianto, ch'almen non l'era tolto,</l>
<l>lo sparse, e si sforzò di tener basso.</l>
<l>E dopo alcun'signozzi il parlar sciolto,</l>
<l>incominciò con fioco suono e lasso:</l>
<l>ma non seguì; che dentro il fe' restare</l>
<l>il gran rumor che si sentì nel mare.</l>
</lg>
<lg type="ottava"><head>100</head>
<l>Ecco apparir lo smisurato mostro</l>
<l>mezzo ascoso ne l'onda e mezzo sorto.</l>
<l>Come sospinto suol da borea o d'ostro</l>
<l>venir lungo navilio a pigliar porto,</l>
<l>così ne viene al cibo che l'è mostro</l>
<l>la bestia orrenda; e l'intervallo è corto.</l>
<l>La donna è mezza morta di paura;</l>
<l>né per conforto altrui si rassicura.</l>
</lg>
<lg type="ottava"><head>101</head>
<l>Tenea Ruggier la lancia non in resta,</l>
<l>ma sopra mano, e percoteva l'orca.</l>
<l>Altro non so che s'assimigli a questa,</l>
<l>ch'una gran massa che s'aggiri e torca;</l>
<l>né forma ha d'animal, se non la testa,</l>
<l>c'ha gli occhi e i denti fuor, come di porca.</l>
<l>Ruggier in fronte la ferìa tra gli occhi;</l>
<l>ma par che un ferro o un duro sasso tocchi.</l>
</lg>
<lg type="ottava"><head>102</head>
<l>Poi che la prima botta poco vale,</l>
<l>ritorna per far meglio la seconda.</l>
<l>L'orca, che vede sotto le grandi ale</l>
<l>l'ombra di qua e di là correr su l'onda,</l>
<l>lascia la preda certa litorale,</l>
<l>e quella vana segue furibonda:</l>
<l>dietro quella si volve e si raggira.</l>
<l>Ruggier giù cala, e spessi colpi tira.</l>
</lg>
<lg type="ottava"><head>103</head>
<l>Come d'alto venendo aquila suole,</l>
<l>ch'errar fra l'erbe visto abbia la biscia,</l>
<l>o che stia sopra un nudo sasso al sole,</l>
<l>dove le spoglie d'oro abbella e liscia;</l>
<l>non assalir da quel lato la vuole</l>
<l>onde la velenosa e soffia e striscia,</l>
<l>ma da tergo la adugna, e batte i vanni,</l>
<l>acciò non se le volga e non la azzanni:</l>
</lg>
<lg type="ottava"><head>104</head>
<l>così Ruggier con l'asta e con la spada,</l>
<l>non dove era de' denti armato il muso,</l>
<l>ma vuol che 'l colpo tra l'orecchie cada,</l>
<l>or su le schene, or ne la coda giuso.</l>
<l>Se la fera si volta, ei muta strada,</l>
<l>et a tempo giù cala, e poggia in suso:</l>
<l>ma come sempre giunga in un diaspro,</l>
<l>non può tagliar lo scoglio duro et aspro.</l>
</lg>
<lg type="ottava"><head>105</head>
<l>Simil battaglia fa la mosca audace</l>
<l>contra il mastin nel polveroso agosto,</l>
<l>o nel mese dinanzi o nel seguace,</l>
<l>l'uno di spiche e l'altro pien di mosto:</l>
<l>negli occhi il punge e nel grifo mordace,</l>
<l>volagli intorno e gli sta sempre accosto;</l>
<l>e quel suonar fa spesso il dente asciutto:</l>
<l>ma un tratto che gli arrivi, appaga il tutto.</l>
</lg>
<lg type="ottava"><head>106</head>
<l>Sì forte ella nel mar batte la coda,</l>
<l>che fa vicino al ciel l'acqua inalzare;</l>
<l>tal che non sa se l'ale in aria snoda,</l>
<l>o pur se 'l suo destrier nuota nel mare.</l>
<l>Gli è spesso che disia trovarsi a proda;</l>
<l>che se lo sprazzo in tal modo ha a durare,</l>
<l>teme sì l'ale inaffi all'ippogrifo,</l>
<l>che brami invano avere o zucca o schifo.</l>
</lg>
<lg type="ottava"><head>107</head>
<l>Prese nuovo consiglio, e fu il migliore,</l>
<l>di vincer con altre arme il mostro crudo:</l>
<l>abbarbagliar lo vuol con lo splendore</l>
<l>ch'era incantato nel coperto scudo.</l>
<l>Vola nel lito; e per non fare errore,</l>
<l>alla donna legata al sasso nudo</l>
<l>lascia nel minor dito de la mano</l>
<l>l'annel, che potea far l'incanto vano:</l>
</lg>
<lg type="ottava"><head>108</head>
<l>dico l'annel che Bradamante avea,</l>
<l>per liberar Ruggier, tolto a Brunello,</l>
<l>poi per trarlo di man d'Alcina rea,</l>
<l>mandato in India per Melissa a quello.</l>
<l>Melissa (come dianzi io vi dicea)</l>
<l>in ben di molti adoperò l'annello;</l>
<l>indi l'avea a Ruggier restituito,</l>
<l>dal qual poi sempre fu portato in dito.</l>
</lg>
<lg type="ottava"><head>109</head>
<l>Lo dà ad Angelica ora, perché teme</l>
<l>che del suo scudo il fulgurar non viete,</l>
<l>e perché a lei ne sien difesi insieme</l>
<l>gli occhi che già l'avean preso alla rete.</l>
<l>Or viene al lito, e sotto il ventre preme</l>
<l>ben mezzo il mar la smisurata cete.</l>
<l>Sta Ruggiero alla posta, e lieva il velo;</l>
<l>e par ch'aggiunga un altro sole al cielo.</l>
</lg>
<lg type="ottava"><head>110</head>
<l>Ferì negli occhi l'incantato lume</l>
<l>di quella fera, e fece al modo usato.</l>
<l>Quale o trota o scaglion va giù pel fiume</l>
<l>c'ha con calcina il montanar turbato,</l>
<l>tal si vedea ne le marine schiume</l>
<l>il mostro orribilmente riversciato.</l>
<l>Di qua di là Ruggier percuote assai,</l>
<l>ma di ferirlo via non truova mai.</l>
</lg>
<lg type="ottava"><head>111</head>
<l>La bella donna tuttavolta priega</l>
<l>ch'invan la dura squama oltre non pesti.</l>
<l>- Torna, per Dio, signor: prima mi slega</l>
<l>(dicea piangendo), che l'orca si desti:</l>
<l>portami teco e in mezzo il mar mi anniega:</l>
<l>non far ch'in ventre al brutto pesce io resti. -</l>
<l>Ruggier, commosso dunque al giusto grido,</l>
<l>slegò la donna, e la levò dal lido.</l>
</lg>
<lg type="ottava"><head>112</head>
<l>Il destrier punto, ponta i piè all'arena</l>
<l>e sbalza in aria e per lo ciel galoppa;</l>
<l>e porta il cavalliero in su la schena,</l>
<l>e la donzella dietro in su la groppa.</l>
<l>Così privò la fera de la cena</l>
<l>per lei soave e delicata troppa.</l>
<l>Ruggier si va volgendo, e mille baci</l>
<l>figge nel petto e negli occhi vivaci.</l>
</lg>
<lg type="ottava"><head>113</head>
<l>Non più tenne la via, come propose</l>
<l>prima, di circundar tutta la Spagna;</l>
<l>ma nel propinquo lito il destrier pose,</l>
<l>dove entra in mar più la minor Bretagna.</l>
<l>Sul lito un bosco era di querce ombrose,</l>
<l>dove ognor par che Filomena piagna;</l>
<l>ch'in mezzo avea un pratel con una fonte,</l>
<l>e quinci e quindi un solitario monte.</l>
</lg>
<lg type="ottava"><head>114</head>
<l>Quivi il bramoso cavallier ritenne</l>
<l>l'audace corso, e nel pratel discese;</l>
<l>e fe' raccorre al suo destrier le penne,</l>
<l>ma non a tal che più le avea distese.</l>
<l>Del destrier sceso, a pena si ritenne</l>
<l>di salir altri; ma tennel l'arnese:</l>
<l>l'arnese il tenne, che bisognò trarre,</l>
<l>e contra il suo disir messe le sbarre.</l>
</lg>
<lg type="ottava"><head>115</head>
<l>Frettoloso, or da questo or da quel canto</l>
<l>confusamente l'arme si levava.</l>
<l>Non gli parve altra volta mai star tanto;</l>
<l>che s'un laccio sciogliea, dui n'annodava.</l>
<l>Ma troppo è lungo ormai, Signor, il canto,</l>
<l>e forse ch'anco l'ascoltar vi grava:</l>
<l>sì ch'io differirò l'istoria mia</l>
<l>in altro tempo che più grata sia.</l>
</lg>
</div1>
<div1 type="canto">
<head>Canto 11</head>
<lg type="ottava"><head>1</head>
<l>Quantunque debil freno a mezzo il corso</l>
<l>animoso destrier spesso raccolga,</l>
<l>raro è però che di ragione il morso</l>
<l>libidinosa furia a dietro volga,</l>
<l>quando il piacere ha in pronto; a guisa d'orso</l>
<l>che dal mel non sì tosto si distolga,</l>
<l>poi che gli n'è venuto odore al naso,</l>
<l>o qualche stilla ne gustò sul vaso.</l>
</lg>
<lg type="ottava"><head>2</head>
<l>Qual raggion fia che 'l buon Ruggier raffrene,</l>
<l>sì che non voglia ora pigliar diletto</l>
<l>d'Angelica gentil che nuda tiene</l>
<l>nel solitario e commodo boschetto?</l>
<l>Di Bradamante più non gli soviene,</l>
<l>che tanto aver solea fissa nel petto:</l>
<l>e se gli ne sovien pur come prima,</l>
<l>pazzo è se questa ancor non prezza e stima;</l>
</lg>
<lg type="ottava"><head>3</head>
<l>con la qual non saria stato quel crudo</l>
<l>Zenocrate di lui più continente.</l>
<l>Gittato avea Ruggier l'asta e lo scudo,</l>
<l>e si traea l'altre arme impaziente;</l>
<l>quando abbassando pel bel corpo ignudo</l>
<l>la donna gli occhi vergognosamente,</l>
<l>si vide in dito il prezioso annello</l>
<l>che già le tolse ad Albracca Brunello.</l>
</lg>
<lg type="ottava"><head>4</head>
<l>Questo è l'annel ch'ella portò già in Francia</l>
<l>la prima volta che fe' quel camino</l>
<l>col fratel suo, che v'arrecò la lancia,</l>
<l>la qual fu poi d'Astolfo paladino.</l>
<l>Con questo fe' gl'incanti uscire in ciancia</l>
<l>di Malagigi al petron di Merlino;</l>
<l>con questo Orlando et altri una matina</l>
<l>tolse di servitù di Dragontina;</l>
</lg>
<lg type="ottava"><head>5</head>
<l>con questo uscì invisibil de la torre</l>
<l>dove l'avea richiusa un vecchio rio.</l>
<l>A che voglio io tutte sue prove accôrre,</l>
<l>se le sapete voi così come io?</l>
<l>Brunel sin nel giron lel venne a tôrre;</l>
<l>ch'Agramante d'averlo ebbe disio.</l>
<l>Da indi in qua sempre Fortuna a sdegno</l>
<l>ebbe costei, fin che le tolse il regno.</l>
</lg>
<lg type="ottava"><head>6</head>
<l>Or che sel vede, come ho detto, in mano,</l>
<l>sì di stupore e d'allegrezza è piena,</l>
<l>che quasi dubbia di sognarsi invano,</l>
<l>agli occhi, alla man sua dà fede a pena.</l>
<l>Del dito se lo leva, e a mano a mano</l>
<l>sel chiude in bocca: e in men che non balena,</l>
<l>così dagli occhi di Ruggier si cela,</l>
<l>come fa il sol quando la nube il vela.</l>
</lg>
<lg type="ottava"><head>7</head>
<l>Ruggier pur d'ogn'intorno riguardava,</l>
<l>e s'aggirava a cerco come un matto;</l>
<l>ma poi che de l'annel si ricordava,</l>
<l>scornato vi rimase e stupefatto:</l>
<l>e la sua inavvertenza bestemiava,</l>
<l>e la donna accusava di quello atto</l>
<l>ingrato e discortese, che renduto</l>
<l>in ricompensa gli era del suo aiuto.</l>
</lg>
<lg type="ottava"><head>8</head>
<l>- Ingrata damigella, è questo quello</l>
<l>guiderdone (dicea), che tu mi rendi?</l>
<l>che più tosto involar vogli l'annello,</l>
<l>ch'averlo in don. Perché da me nol prendi?</l>
<l>Non pur quel, ma lo scudo e il destrier snello</l>
<l>e me ti dono, e come vuoi mi spendi;</l>
<l>sol che 'l bel viso tuo non mi nascondi.</l>
<l>Io so, crudel, che m'odi, e non rispondi. -</l>
</lg>
<lg type="ottava"><head>9</head>
<l>Così dicendo, intorno alla fontana</l>
<l>brancolando n'andava come cieco.</l>
<l>Oh quante volte abbracciò l'aria vana,</l>
<l>sperando la donzella abbracciar seco!</l>
<l>Quella, che s'era già fatta lontana,</l>
<l>mai non cessò d'andar, che giunse a un speco</l>
<l>che sotto un monte era capace e grande,</l>
<l>dove al bisogno suo trovò vivande.</l>
</lg>
<lg type="ottava"><head>10</head>
<l>Quivi un vecchio pastor, che di cavalle</l>
<l>un grande armento avea, facea soggiorno.</l>
<l>Le iumente pascean giù per la valle</l>
<l>le tenere erbe ai freschi rivi intorno.</l>
<l>Di qua di là da l'antro erano stalle,</l>
<l>dove fuggìano il sol del mezzo giorno.</l>
<l>Angelica quel dì lunga dimora</l>
<l>là dentro fece, e non fu vista ancora.</l>
</lg>
<lg type="ottava"><head>11</head>
<l>E circa il vespro, poi che rifrescossi,</l>
<l>e le fu aviso esser posata assai,</l>
<l>in certi drappi rozzi aviluppossi,</l>
<l>dissimil troppo ai portamenti gai,</l>
<l>che verdi, gialli, persi, azzurri e rossi</l>
<l>ebbe, e di quante foggie furon mai.</l>
<l>Non le può tor però tanto umil gonna,</l>
<l>che bella non rassembri e nobil donna.</l>
</lg>
<lg type="ottava"><head>12</head>
<l>Taccia chi loda Fillide, o Neera,</l>
<l>o Amarilli, o Galatea fugace;</l>
<l>che d'esse alcuna sì bella non era,</l>
<l>Titiro e Melibeo, con vostra pace.</l>
<l>La bella donna tra' fuor de la schiera</l>
<l>de le iumente una che più le piace.</l>
<l>Allora allora se le fece inante</l>
<l>un pensier di tornarsene in Levante.</l>
</lg>
<lg type="ottava"><head>13</head>
<l>Ruggiero intanto, poi ch'ebbe gran pezzo</l>
<l>indarno atteso s'ella si scopriva,</l>
<l>e che s'avide del suo error da sezzo;</l>
<l>che non era vicina e non l'udiva;</l>
<l>dove lasciato avea il cavallo, avezzo</l>
<l>in cielo e in terra, a rimontar veniva:</l>
<l>e ritrovò che s'avea tratto il morso,</l>
<l>e salia in aria a più libero corso.</l>
</lg>
<lg type="ottava"><head>14</head>
<l>Fu grave e mala aggiunta all'altro danno</l>
<l>vedersi anco restar senza l'augello.</l>
<l>Questo, non men che 'l feminile inganno,</l>
<l>gli preme al cor; ma più che questo e quello,</l>
<l>gli preme e fa sentir noioso affanno</l>
<l>l'aver perduto il prezioso annello;</l>
<l>per le virtù non tanto ch'in lui sono,</l>
<l>quanto che fu de la sua donna dono.</l>
</lg>
<lg type="ottava"><head>15</head>
<l>Oltremodo dolente si ripose</l>
<l>indosso l'arme, e lo scudo alle spalle;</l>
<l>dal mar slungossi, e per le piaggie erbose</l>
<l>prese il camin verso una larga valle,</l>
<l>dove per mezzo all'alte selve ombrose</l>
<l>vide il più largo e 'l più segnato calle.</l>
<l>Non molto va, ch'a destra, ove più folta</l>
<l>è quella selva, un gran strepito ascolta.</l>
</lg>
<lg type="ottava"><head>16</head>
<l>Strepito ascolta e spaventevol suono</l>
<l>d'arme percosse insieme; onde s'affretta</l>
<l>tra pianta e pianta: e truova dui, che sono</l>
<l>a gran battaglia in poca piazza e stretta.</l>
<l>Non s'hanno alcun riguardo né perdono,</l>
<l>per far, non so di che, dura vendetta.</l>
<l>L'uno è gigante, alla sembianza fiero;</l>
<l>ardito l'altro e franco cavalliero.</l>
</lg>
<lg type="ottava"><head>17</head>
<l>E questo con lo scudo e con la spada,</l>
<l>di qua di là saltando, si difende,</l>
<l>perché la mazza sopra non gli cada,</l>
<l>con che il gigante a due man sempre offende.</l>
<l>Giace morto il cavallo in su la strada.</l>
<l>Ruggier si ferma, e alla battaglia attende;</l>
<l>e tosto inchina l'animo, e disia</l>
<l>che vincitore il cavallier ne sia.</l>
</lg>
<lg type="ottava"><head>18</head>
<l>Non che per questo gli dia alcuno aiuto;</l>
<l>ma si tira da parte, e sta a vedere.</l>
<l>Ecco col baston grave il più membruto</l>
<l>sopra l'elmo a due man del minor fere.</l>
<l>De la percossa è il cavallier caduto:</l>
<l>l'altro, che 'l vide attonito giacere,</l>
<l>per dargli morte l'elmo gli dislaccia;</l>
<l>e fa sì che Ruggier lo vede in faccia.</l>
</lg>
<lg type="ottava"><head>19</head>
<l>Vede Ruggier de la sua dolce e bella</l>
<l>e carissima donna Bradamante</l>
<l>scoperto il viso; e lei vede esser quella</l>
<l>a cui dar morte vuol l'empio gigante:</l>
<l>sì che a battaglia subito l'appella,</l>
<l>e con la spada nuda si fa inante:</l>
<l>ma quel, che nuova pugna non attende,</l>
<l>la donna tramortita in braccio prende;</l>
</lg>
<lg type="ottava"><head>20</head>
<l>e se l'arreca in spalla, e via la porta,</l>
<l>come lupo talor piccolo agnello,</l>
<l>o l'aquila portar ne l'ugna torta</l>
<l>suole o colombo o simile altro augello.</l>
<l>Vede Ruggier quanto il suo aiuto importa,</l>
<l>e vien correndo a più poter; ma quello</l>
<l>con tanta fretta i lunghi passi mena,</l>
<l>che con gli occhi Ruggier lo segue a pena.</l>
</lg>
<lg type="ottava"><head>21</head>
<l>Così correndo l'uno, e seguitando</l>
<l>l'altro, per un sentiero ombroso e fosco,</l>
<l>che sempre si venìa più dilatando,</l>
<l>in un gran prato uscîr fuor di quel bosco.</l>
<l>Non più di questo; ch'io ritorno a Orlando,</l>
<l>che 'l fulgur che portò già il re Cimosco,</l>
<l>avea gittato in mar nel maggior fondo,</l>
<l>acciò mai più non si trovasse al mondo.</l>
</lg>
<lg type="ottava"><head>22</head>
<l>Ma poco ci giovò: che 'l nimico empio</l>
<l>de l'umana natura, il qual del telo</l>
<l>fu l'inventor, ch'ebbe da quel l'esempio,</l>
<l>ch'apre le nubi e in terra vien dal cielo;</l>
<l>con quasi non minor di quello scempio</l>
<l>che ci diè quando Eva ingannò col melo,</l>
<l>lo fece ritrovar da un negromante,</l>
<l>al tempo de' nostri avi, o poco inante.</l>
</lg>
<lg type="ottava"><head>23</head>
<l>La machina infernal, di più di cento</l>
<l>passi d'acqua ove ste' ascosa molt'anni,</l>
<l>al sommo tratta per incantamento,</l>
<l>prima portata fu tra gli Alamanni;</l>
<l>li quali uno et un altro esperimento</l>
<l>facendone, e il demonio a' nostri danni</l>
<l>assuttigliando lor via più la mente,</l>
<l>ne ritrovaro l'uso finalmente.</l>
</lg>
<lg type="ottava"><head>24</head>
<l>Italia e Francia e tutte l'altre bande</l>
<l>del mondo han poi la crudele arte appresa.</l>
<l>Alcuno il bronzo in cave forme spande,</l>
<l>che liquefatto ha la fornace accesa;</l>
<l>bùgia altri il ferro; e chi picciol, chi grande</l>
<l>il vaso forma, che più e meno pesa:</l>
<l>e qual bombarda e qual nomina scoppio,</l>
<l>qual semplice cannon, qual cannon doppio;</l>
</lg>
<lg type="ottava"><head>25</head>
<l>qual sagra, qual falcon, qual colubrina</l>
<l>sento nomar, come al suo autor più agrada;</l>
<l>che 'l ferro spezza, e i marmi apre e ruina,</l>
<l>e ovunque passa si fa dar la strada.</l>
<l>Rendi, miser soldato, alla fucina</l>
<l>pur tutte l'arme c'hai, fin alla spada;</l>
<l>e in spalla un scoppio o un arcobugio prendi;</l>
<l>che senza, io so, non toccherai stipendi.</l>
</lg>
<lg type="ottava"><head>26</head>
<l>Come trovasti, o scelerata e brutta</l>
<l>invenzion, mai loco in uman core?</l>
<l>Per te la militar gloria è distrutta,</l>
<l>per te il mestier de l'arme è senza onore;</l>
<l>per te è il valore e la virtù ridutta,</l>
<l>che spesso par del buono il rio migliore:</l>
<l>non più la gagliardia, non più l'ardire</l>
<l>per te può in campo al paragon venire.</l>
</lg>
<lg type="ottava"><head>27</head>
<l>Per te son giti et anderan sotterra</l>
<l>tanti signori e cavallieri tanti,</l>
<l>prima che sia finita questa guerra,</l>
<l>che 'l mondo, ma più Italia, ha messo in pianti;</l>
<l>che s'io v'ho detto, il detto mio non erra,</l>
<l>che ben fu il più crudele e il più di quanti</l>
<l>mai furo al mondo ingegni empii e maligni,</l>
<l>ch'imaginò sì abominosi ordigni.</l>
</lg>
<lg type="ottava"><head>28</head>
<l>E crederò che Dio, perché vendetta</l>
<l>ne sia in eterno, nel profondo chiuda</l>
<l>del cieco abisso quella maladetta</l>
<l>anima, appresso al maladetto Giuda.</l>
<l>Ma seguitiamo il cavallier ch'in fretta</l>
<l>brama trovarsi all'isola d'Ebuda,</l>
<l>dove le belle donne e delicate</l>
<l>son per vivanda a un marin mostro date.</l>
</lg>
<lg type="ottava"><head>29</head>
<l>Ma quanto avea più fretta il paladino,</l>
<l>tanto parea che men l'avesse il vento.</l>
<l>Spiri o dal lato destro o dal mancino,</l>
<l>o ne le poppe, sempre è così lento,</l>
<l>che si può far con lui poco camino;</l>
<l>e rimanea talvolta in tutto spento:</l>
<l>soffia talor sì averso, che gli è forza</l>
<l>o di tornare, o d'ir girando all'orza.</l>
</lg>
<lg type="ottava"><head>30</head>
<l>Fu volontà di Dio che non venisse</l>
<l>prima che 'l re d'Ibernia in quella parte,</l>
<l>acciò con più facilità seguisse</l>
<l>quel ch'udir vi farò fra poche carte.</l>
<l>Sopra l'isola sorti, Orlando disse</l>
<l>al suo nochiero: - Or qui potrai fermarte,</l>
<l>e 'l battel darmi; che portar mi voglio</l>
<l>senz'altra compagnia sopra lo scoglio.</l>
</lg>
<lg type="ottava"><head>31</head>
<l>E voglio la maggior gomona meco,</l>
<l>e l'àncora maggior ch'abbi sul legno:</l>
<l>io ti farò veder perché l'arreco,</l>
<l>se con quel mostro ad affrontar mi vegno. -</l>
<l>Gittar fe' in mare il palischermo seco,</l>
<l>con tutto quel ch'era atto al suo disegno.</l>
<l>Tutte l'arme lasciò, fuor che la spada;</l>
<l>e vêr lo scoglio, sol, prese la strada.</l>
</lg>
<lg type="ottava"><head>32</head>
<l>Si tira i remi al petto, e tien le spalle</l>
<l>volte alla parte ove discender vuole;</l>
<l>a guisa che del mare o de la valle</l>
<l>uscendo al lito, il salso granchio suole.</l>
<l>Era ne l'ora che le chiome gialle</l>
<l>la bella Aurora avea spiegate al Sole,</l>
<l>mezzo scoperto ancora e mezzo ascoso,</l>
<l>non senza sdegno di Titon geloso.</l>
</lg>
<lg type="ottava"><head>33</head>
<l>Fattosi appresso al nudo scoglio, quanto</l>
<l>potria gagliarda man gittare un sasso,</l>
<l>gli pare udire e non udire un pianto;</l>
<l>sì all'orecchie gli vien debole e lasso.</l>
<l>Tutto si volta sul sinistro canto;</l>
<l>e posto gli occhi appresso all'onde al basso,</l>
<l>vede una donna, nuda come nacque,</l>
<l>legata a un tronco; e i piè le bagnan l'acque.</l>
</lg>
<lg type="ottava"><head>34</head>
<l>Perché gli è ancor lontana, e perché china</l>
<l>la faccia tien, non ben chi sia discerne.</l>
<l>Tira in fretta ambi i remi, e s'avicina</l>
<l>con gran disio di più notizia averne.</l>
<l>Ma muggiar sente in questo la marina,</l>
<l>e rimbombar le selve e le caverne:</l>
<l>gonfiarsi l'onde; et ecco il mostro appare,</l>
<l>che sotto il petto ha quasi ascoso il mare.</l>
</lg>
<lg type="ottava"><head>35</head>
<l>Come d'oscura valle umida ascende</l>
<l>nube di pioggia e di tempesta pregna,</l>
<l>che più che cieca notte si distende</l>
<l>per tutto 'l mondo, e par che 'l giorno spegna;</l>
<l>così nuota la fera, e del mar prende</l>
<l>tanto, che si può dir che tutto il tegna:</l>
<l>fremono l'onde. Orlando in sé raccolto,</l>
<l>la mira altier, né cangia cor né volto.</l>
</lg>
<lg type="ottava"><head>36</head>
<l>E come quel ch'avea il pensier ben fermo</l>
<l>di quanto volea far, si mosse ratto;</l>
<l>e perché alla donzella essere schermo,</l>
<l>e la fera assalir potesse a un tratto,</l>
<l>entrò fra l'orca e lei col palischermo,</l>
<l>nel fodero lasciando il brando piatto:</l>
<l>l'àncora con la gomona in man prese;</l>
<l>poi con gran cor l'orribil mostro attese.</l>
</lg>
<lg type="ottava"><head>37</head>
<l>Tosto che l'orca s'accostò, e scoperse</l>
<l>nel schifo Orlando con poco intervallo,</l>
<l>per ingiottirlo tanta bocca aperse,</l>
<l>ch'entrato un uomo vi saria a cavallo.</l>
<l>Si spinse Orlando inanzi, e se gl'immerse</l>
<l>con quella àncora in gola, e s'io non fallo,</l>
<l>col battello anco; e l'àncora attaccolle</l>
<l>e nel palato e ne la lingua molle:</l>
</lg>
<lg type="ottava"><head>38</head>
<l>sì che né più si puon calar di sopra,</l>
<l>né alzar di sotto le mascelle orrende.</l>
<l>Così chi ne le mine il ferro adopra,</l>
<l>la terra, ovunque si fa via, suspende,</l>
<l>che subita ruina non lo cuopra,</l>
<l>mentre mal cauto al suo lavoro intende.</l>
<l>Da un amo all'altro l'àncora è tanto alta,</l>
<l>che non v'arriva Orlando, se non salta.</l>
</lg>
<lg type="ottava"><head>39</head>
<l>Messo il puntello, e fattosi sicuro</l>
<l>che 'l mostro più serrar non può la bocca,</l>
<l>stringe la spada, e per quel antro oscuro</l>
<l>di qua e di là con tagli e punte tocca.</l>
<l>Come si può, poi che son dentro al muro</l>
<l>giunti i nimici, ben difender ròcca;</l>
<l>così difender l'orca si potea</l>
<l>dal paladin che ne la gola avea.</l>
</lg>
<lg type="ottava"><head>40</head>
<l>Dal dolor vinta, or sopra il mar si lancia,</l>
<l>e mostra i fianchi e le scagliose schene;</l>
<l>or dentro vi s'attuffa, e con la pancia</l>
<l>muove dal fondo e fa salir l'arene.</l>
<l>Sentendo l'acqua il cavallier di Francia,</l>
<l>che troppo abonda, a nuoto fuor ne viene:</l>
<l>lascia l'àncora fitta, e in mano prende</l>
<l>la fune che da l'àncora depende.</l>
</lg>
<lg type="ottava"><head>41</head>
<l>E con quella ne vien nuotando in fretta</l>
<l>verso lo scoglio; ove fermato il piede,</l>
<l>tira l'àncora a sé, ch'in bocca stretta</l>
<l>con le due punte il brutto mostro fiede.</l>
<l>L'orca a seguire il canape è constretta</l>
<l>da quella forza ch'ogni forza eccede,</l>
<l>da quella forza che più in una scossa</l>
<l>tira, ch'in dieci un argano far possa.</l>
</lg>
<lg type="ottava"><head>42</head>
<l>Come toro salvatico ch'al corno</l>
<l>gittar si senta un improviso laccio,</l>
<l>salta di qua di là, s'aggira intorno,</l>
<l>si colca e lieva, e non può uscir d'impaccio;</l>
<l>così fuor del suo antico almo soggiorno</l>
<l>l'orca tratta per forza di quel braccio,</l>
<l>con mille guizzi e mille strane ruote</l>
<l>segue la fune, e scior non se ne puote.</l>
</lg>
<lg type="ottava"><head>43</head>
<l>Di bocca il sangue in tanta copia fonde,</l>
<l>che questo oggi il mar Rosso si può dire,</l>
<l>dove in tal guisa ella percuote l'onde,</l>
<l>ch'insino al fondo le vedreste aprire;</l>
<l>et or ne bagna il cielo, e il lume asconde</l>
<l>del chiaro sol: tanto le fa salire.</l>
<l>Rimbombano al rumor ch'intorno s'ode</l>
<l>le selve, i monti e le lontane prode.</l>
</lg>
<lg type="ottava"><head>44</head>
<l>Fuor de la grotta il vecchio Proteo, quando</l>
<l>ode tanto rumor, sopra il mare esce;</l>
<l>e visto entrare e uscir de l'orca Orlando,</l>
<l>e al lito trar sì smisurato pesce,</l>
<l>fugge per l'alto oceano, obliando</l>
<l>lo sparso gregge: e sì il tumulto cresce,</l>
<l>che fatto al carro i suoi delfini porre,</l>
<l>quel dì Nettunno in Etiopia corre.</l>
</lg>
<lg type="ottava"><head>45</head>
<l>Con Melicerta in collo Ino piangendo,</l>
<l>e le Nereide coi capelli sparsi,</l>
<l>Glauci e Tritoni e gli altri, non sappiendo</l>
<l>dove, chi qua chi là van per salvarsi.</l>
<l>Orlando al lito trasse il pesce orrendo,</l>
<l>col qual non bisognò più affaticarsi;</l>
<l>che pel travaglio e per l'avuta pena,</l>
<l>prima morì, che fosse in su l'arena.</l>
</lg>
<lg type="ottava"><head>46</head>
<l>De l'isola non pochi erano corsi</l>
<l>a riguardar quella battaglia strana;</l>
<l>i quai da vana religion rimorsi,</l>
<l>così sant'opra riputâr profana:</l>
<l>e dicean che sarebbe un nuovo tôrsi</l>
<l>Proteo nimico, e attizzar l'ira insana,</l>
<l>da farli porre il marin gregge in terra,</l>
<l>e tutta rinovar l'antica guerra;</l>
</lg>
<lg type="ottava"><head>47</head>
<l>e che meglio sarà di chieder pace</l>
<l>prima all'offeso dio, che peggio accada;</l>
<l>e questo si farà, quando l'audace</l>
<l>gittato in mare a placar Proteo vada.</l>
<l>Come dà fuoco l'una a l'altra face,</l>
<l>e tosto alluma tutta una contrada,</l>
<l>così d'un cor ne l'altro si difonde</l>
<l>l'ira ch'Orlando vuol gittar ne l'onde.</l>
</lg>
<lg type="ottava"><head>48</head>
<l>Chi d'una fromba e chi d'un arco armato,</l>
<l>chi d'asta, chi di spada, al lito scende;</l>
<l>e dinanzi e di dietro e d'ogni lato,</l>
<l>lontano e appresso, a più poter l'offende.</l>
<l>Di sì bestiale insulto e troppo ingrato</l>
<l>gran meraviglia il paladin si prende:</l>
<l>pel mostro ucciso ingiuria far si vede,</l>
<l>dove aver ne sperò gloria e mercede.</l>
</lg>
<lg type="ottava"><head>49</head>
<l>Ma come l'orso suol, che per le fiere</l>
<l>menato sia da Rusci o da Lituani,</l>
<l>passando per la via, poco temere</l>
<l>l'importuno abbaiar di picciol cani,</l>
<l>che pur non se li degna di vedere;</l>
<l>così poco temea di quei villani</l>
<l>il paladin, che con un soffio solo</l>
<l>ne potrà fracassar tutto lo stuolo.</l>
</lg>
<lg type="ottava"><head>50</head>
<l>E ben si fece far subito piazza</l>
<l>che lor si volse, e Durindana prese.</l>
<l>S'avea creduto quella gente pazza</l>
<l>che le dovesse far poche contese,</l>
<l>quando né indosso gli vedea corazza,</l>
<l>né scudo in braccio, né alcun altro arnese;</l>
<l>ma non sapea che dal capo alle piante</l>
<l>dura la pelle avea più che diamante.</l>
</lg>
<lg type="ottava"><head>51</head>
<l>Quel che d'Orlando agli altri far non lece,</l>
<l>di far degli altri a lui già non è tolto.</l>
<l>Trenta n'uccise, e furo in tutto diece</l>
<l>botte, o se più, non le passò di molto.</l>
<l>Tosto intorno sgombrar l'arena fece;</l>
<l>e per slegar la donna era già volto,</l>
<l>quando nuovo tumulto e nuovo grido</l>
<l>fe' risuonar da un'altra parte il lido.</l>
</lg>
<lg type="ottava"><head>52</head>
<l>Mentre avea il paladin da questa banda</l>
<l>così tenuto i barbari impediti,</l>
<l>eran senza contrasto quei d'Irlanda</l>
<l>da più parte ne l'isola saliti;</l>
<l>e spenta ogni pietà, strage nefanda</l>
<l>di quel popul facean per tutti i liti:</l>
<l>fosse iustizia, o fosse crudeltade,</l>
<l>né sesso riguardavano né etade.</l>
</lg>
<lg type="ottava"><head>53</head>
<l>Nessun ripar fan gl'isolani, o poco;</l>
<l>parte, ch'accolti son troppo improviso,</l>
<l>parte, che poca gente ha il picciol loco,</l>
<l>e quella poca è di nessuno aviso.</l>
<l>L'aver fu messo a sacco; messo fuoco</l>
<l>fu ne le case: il populo fu ucciso:</l>
<l>le mura fur tutte adeguate al suolo:</l>
<l>non fu lasciato vivo un capo solo.</l>
</lg>
<lg type="ottava"><head>54</head>
<l>Orlando, come gli appertenga nulla</l>
<l>l'alto rumor, le stride e la ruina,</l>
<l>viene a colei che su la pietra brulla</l>
<l>avea da divorar l'orca marina.</l>
<l>Guarda, e gli par conoscer la fanciulla;</l>
<l>e più gli pare, e più che s'avicina:</l>
<l>gli pare Olimpia; et era Olimpia certo,</l>
<l>che di sua fede ebbe sì iniquo merto.</l>
</lg>
<lg type="ottava"><head>55</head>
<l>Misera Olimpia! a cui dopo lo scorno</l>
<l>che gli fe' Amore, anco Fortuna cruda</l>
<l>mandò i corsari (e fu il medesmo giorno),</l>
<l>che la portaro all'isola d'Ebuda.</l>
<l>Riconosce ella Orlando nel ritorno</l>
<l>che fa allo scoglio: ma perch'ella è nuda,</l>
<l>tien basso il capo; e non che non gli parli,</l>
<l>ma gli occhi non ardisce al viso alzarli.</l>
</lg>
<lg type="ottava"><head>56</head>
<l>Orlando domandò ch'iniqua sorte</l>
<l>l'avesse fatta all'isola venire</l>
<l>di là dove lasciata col consorte</l>
<l>lieta l'avea quanto si può più dire.</l>
<l>- Non so (disse ella) s'io v'ho, che la morte</l>
<l>voi mi schivaste, grazie a riferire,</l>
<l>o da dolermi che per voi non sia</l>
<l>oggi finita la miseria mia.</l>
</lg>
<lg type="ottava"><head>57</head>
<l>Io v'ho da ringraziar ch'una maniera</l>
<l>di morir mi schivaste troppo enorme;</l>
<l>che troppo saria enorme, se la fera</l>
<l>nel brutto ventre avesse avuto a porme.</l>
<l>Ma già non vi ringrazio ch'io non pèra;</l>
<l>che morte sol può di miseria tôrme:</l>
<l>ben vi ringrazierò, se da voi darmi</l>
<l>quella vedrò, che d'ogni duol può trarmi. -</l>
</lg>
<lg type="ottava"><head>58</head>
<l>Poi con gran pianto seguitò, dicendo</l>
<l>come lo sposo suo l'avea tradita;</l>
<l>che la lasciò su l'isola dormendo,</l>
<l>donde ella poi fu dai corsar rapita.</l>
<l>E mentre ella parlava, rivolgendo</l>
<l>s'andava in quella guisa che scolpita</l>
<l>o dipinta è Diana ne la fonte,</l>
<l>che getta l'acqua ad Ateone in fronte;</l>
</lg>
<lg type="ottava"><head>59</head>
<l>che, quanto può, nasconde il petto e 'l ventre,</l>
<l>più liberal dei fianchi e de le rene.</l>
<l>Brama Orlando ch'in porto il suo legno entre;</l>
<l>che lei, che sciolta avea da le catene,</l>
<l>vorria coprir d'alcuna veste. Or mentre</l>
<l>ch'a questo è intento, Oberto sopraviene,</l>
<l>Oberto il re d'Ibernia, ch'avea inteso</l>
<l>che 'l marin mostro era sul lito steso;</l>
</lg>
<lg type="ottava"><head>60</head>
<l>e che nuotando un cavallier era ito</l>
<l>a porgli in gola un'àncora assai grave;</l>
<l>e che l'avea così tirato al lito,</l>
<l>come si suol tirar contr'acqua nave.</l>
<l>Oberto, per veder se riferito</l>
<l>colui da chi l'ha inteso, il vero gli have,</l>
<l>se ne vien quivi; e la sua gente intanto</l>
<l>arde e distrugge Ebuda in ogni canto.</l>
</lg>
<lg type="ottava"><head>61</head>
<l>Il re d'Ibernia, ancor che fosse Orlando</l>
<l>di sangue tinto, e d'acqua molle e brutto,</l>
<l>brutto del sangue che si trasse quando</l>
<l>uscì de l'orca in ch'era entrato tutto,</l>
<l>pel conte l'andò pur raffigurando;</l>
<l>tanto più che ne l'animo avea indutto,</l>
<l>tosto che del valor sentì la nuova,</l>
<l>ch'altri ch'Orlando non faria tal pruova.</l>
</lg>
<lg type="ottava"><head>62</head>
<l>Lo conoscea, perch'era stato infante</l>
<l>d'onore in Francia, e se n'era partito</l>
<l>per pigliar la corona, l'anno inante,</l>
<l>del padre suo ch'era di vita uscito.</l>
<l>Tante volte veduto, e tante e tante</l>
<l>gli avea parlato, ch'era in infinito.</l>
<l>Lo corse ad abbracciare e a fargli festa,</l>
<l>trattasi la celata ch'avea in testa.</l>
</lg>
<lg type="ottava"><head>63</head>
<l>Non meno Orlando di veder contento</l>
<l>si mostrò il re, che 'l re di veder lui.</l>
<l>Poi che furo a iterar l'abbracciamento</l>
<l>una o due volte tornati amendui,</l>
<l>narrò ad Oberto Orlando il tradimento</l>
<l>che fu fatto alla giovane, e da cui</l>
<l>fatto le fu; dal perfido Bireno,</l>
<l>che via d'ogn'altro lo dovea far meno.</l>
</lg>
<lg type="ottava"><head>64</head>
<l>Le pruove gli narrò, che tante volte</l>
<l>ella d'amarlo dimostrato avea:</l>
<l>come i parenti e le sustanzie tolte</l>
<l>le furo, e al fin per lui morir volea;</l>
<l>e ch'esso testimonio era di molte,</l>
<l>e renderne buon conto ne potea.</l>
<l>Mentre parlava, i begli occhi sereni</l>
<l>de la donna di lagrime eran pieni.</l>
</lg>
<lg type="ottava"><head>65</head>
<l>Era il bel viso suo, quale esser suole</l>
<l>da primavera alcuna volta il cielo,</l>
<l>quando la pioggia cade, e a un tempo il sole</l>
<l>si sgombra intorno il nubiloso velo.</l>
<l>E come il rosignuol dolci carole</l>
<l>mena nei rami alor del verde stelo,</l>
<l>così alle belle lagrime le piume</l>
<l>si bagna Amore, e gode al chiaro lume.</l>
</lg>
<lg type="ottava"><head>66</head>
<l>E ne la face de' begli occhi accende</l>
<l>l'aurato strale, e nel ruscello amorza,</l>
<l>che tra vermigli e bianchi fiori scende:</l>
<l>e temprato che l'ha, tira di forza</l>
<l>contra il garzon, che né scudo difende</l>
<l>né maglia doppia né ferigna scorza;</l>
<l>che mentre sta a mirar gli occhi e le chiome,</l>
<l>si sente il cor ferito, e non sa come.</l>
</lg>
<lg type="ottava"><head>67</head>
<l>Le bellezze d'Olimpia eran di quelle</l>
<l>che son più rare: e non la fronte sola,</l>
<l>gli occhi e le guancie e le chiome avea belle,</l>
<l>la bocca, il naso, gli omeri e la gola;</l>
<l>ma discendendo giù da le mammelle,</l>
<l>le parti che solea coprir la stola,</l>
<l>fur di tanta escellenzia, ch'anteporse</l>
<l>a quante n'avea il mondo potean forse.</l>
</lg>
<lg type="ottava"><head>68</head>
<l>Vinceano di candor le nievi intatte,</l>
<l>et eran più ch'avorio a toccar molli:</l>
<l>le poppe ritondette parean latte</l>
<l>che fuor dei giunchi allora allora tolli.</l>
<l>Spazio fra lor tal discendea, qual fatte</l>
<l>esser veggiàn fra piccolini colli</l>
<l>l'ombrose valli, in sua stagione amene,</l>
<l>che 'l verno abbia di nieve allora piene.</l>
</lg>
<lg type="ottava"><head>69</head>
<l>I rilevati fianchi e le belle anche,</l>
<l>e netto più che specchio il ventre piano,</l>
<l>pareano fatti, e quelle coscie bianche,</l>
<l>da Fidia a torno, o da più dotta mano.</l>
<l>Di quelle parti debbovi dir anche,</l>
<l>che pur celare ella bramava invano?</l>
<l>Dirò insomma ch'in lei dal capo al piede,</l>
<l>quant'esser può beltà, tutta si vede.</l>
</lg>
<lg type="ottava"><head>70</head>
<l>Se fosse stata ne le valli Idee</l>
<l>vista dal pastor frigio, io non so quanto</l>
<l>Vener, se ben vincea quell'altre dee,</l>
<l>portato avesse di bellezza il vanto;</l>
<l>né forse ito saria ne le Amiclee</l>
<l>contrade esso a violar l'ospizio santo;</l>
<l>ma detto avria: - Con Menelao ti resta,</l>
<l>Elena, pur; ch'altra io non vo' che questa. -</l>
</lg>
<lg type="ottava"><head>71</head>
<l>E se fosse costei stata a Crotone,</l>
<l>quando Zeusi l'imagine far vòlse,</l>
<l>che por dovea nel tempio di Iunone,</l>
<l>e tante belle nude insieme accolse;</l>
<l>e che, per una farne in perfezione,</l>
<l>da chi una parte e da chi un'altra tolse:</l>
<l>non avea da tôrre altra che costei;</l>
<l>che tutte le bellezze erano in lei.</l>
</lg>
<lg type="ottava"><head>72</head>
<l>Io non credo che mai Bireno, nudo</l>
<l>vedesse quel bel corpo; ch'io son certo</l>
<l>che stato non saria mai così crudo,</l>
<l>che l'avesse lasciata in quel deserto.</l>
<l>Ch'Oberto se n'accende, io vi concludo,</l>
<l>tanto che 'l fuoco non può star coperto.</l>
<l>Si studia consolarla, e darle speme</l>
<l>ch'uscirà in bene il mal ch'ora la preme:</l>
</lg>
<lg type="ottava"><head>73</head>
<l>e le promette andar seco in Olanda;</l>
<l>né fin che ne lo stato la rimetta,</l>
<l>e ch'abbia fatto iusta e memoranda</l>
<l>di quel periuro e traditor vendetta,</l>
<l>non cessarà con ciò che possa Irlanda,</l>
<l>e lo farà quanto potrà più in fretta.</l>
<l>Cercare intanto in quelle case e in queste</l>
<l>facea di gonne e di feminee veste.</l>
</lg>
<lg type="ottava"><head>74</head>
<l>Bisogno non sarà, per trovar gonne,</l>
<l>ch'a cercar fuor de l'isola si mande;</l>
<l>ch'ogni dì se n'avea da quelle donne</l>
<l>che de l'avido mostro eran vivande.</l>
<l>Non fe' molto cercar, che ritrovonne</l>
<l>di varie foggie Oberto copia grande;</l>
<l>e fe' vestir Olimpia, e ben gl'increbbe</l>
<l>non la poter vestir come vorrebbe.</l>
</lg>
<lg type="ottava"><head>75</head>
<l>Ma né sì bella seta o sì fin'oro</l>
<l>mai Fiorentini industri tesser fenno;</l>
<l>né chi ricama fece mai lavoro,</l>
<l>postovi tempo, diligenzia e senno,</l>
<l>che potesse a costui parer decoro,</l>
<l>se lo fêsse Minerva o il dio di Lenno,</l>
<l>e degno di coprir sì belle membre,</l>
<l>che forza è ad or ad or se ne rimembre.</l>
</lg>
<lg type="ottava"><head>76</head>
<l>Per più rispetti il paladino molto</l>
<l>si dimostrò di questo amor contento:</l>
<l>ch'oltre che 'l re non lasciarebbe asciolto</l>
<l>Bireno andar di tanto tradimento,</l>
<l>sarebbe anch'esso per tal mezzo tolto</l>
<l>di grave e di noioso impedimento,</l>
<l>quivi non per Olimpia, ma venuto</l>
<l>per dar, se v'era, alla sua donna aiuto.</l>
</lg>
<lg type="ottava"><head>77</head>
<l>Ch'ella non v'era si chiarì di corto,</l>
<l>ma già non si chiarì se v'era stata;</l>
<l>perché ogn'uomo ne l'isola era morto,</l>
<l>né un sol rimaso di sì gran brigata.</l>
<l>Il dì seguente si partîr del porto,</l>
<l>e tutti insieme andaro in una armata.</l>
<l>Con loro andò in Irlanda il paladino;</l>
<l>che fu per gire in Francia il suo camino.</l>
</lg>
<lg type="ottava"><head>78</head>
<l>A pena un giorno si fermò in Irlanda;</l>
<l>non valser preghi a far che più vi stesse:</l>
<l>Amor, che dietro alla sua donna il manda,</l>
<l>di fermarvisi più non gli concesse.</l>
<l>Quindi si parte; e prima raccomanda</l>
<l>Olimpia al re, che servi le promesse:</l>
<l>ben che non bisognassi; che gli attenne</l>
<l>molto più che di far non si convenne.</l>
</lg>
<lg type="ottava"><head>79</head>
<l>Così fra pochi dì gente raccolse;</l>
<l>e fatto lega col re d'Inghilterra</l>
<l>e con l'altro di Scozia, gli ritolse</l>
<l>Olanda, e in Frisa non gli lasciò terra;</l>
<l>et a ribellione anco gli volse</l>
<l>la sua Selandia: e non finì la guerra,</l>
<l>che gli diè morte; né però fu tale</l>
<l>la pena, ch'al delitto andasse eguale.</l>
</lg>
<lg type="ottava"><head>80</head>
<l>Olimpia Oberto si pigliò per moglie,</l>
<l>e di contessa la fe' gran regina.</l>
<l>Ma ritorniamo al paladin che scioglie</l>
<l>nel mar le vele, e notte e dì camina;</l>
<l>poi nel medesmo porto le raccoglie,</l>
<l>donde pria le spiegò ne la marina:</l>
<l>e sul suo Brigliadoro armato salse,</l>
<l>e lasciò dietro i venti e l'onde salse.</l>
</lg>
<lg type="ottava"><head>81</head>
<l>Credo che 'l resto di quel verno cose</l>
<l>facesse degne di tenerne conto;</l>
<l>ma fur sin a quel tempo sì nascose,</l>
<l>che non è colpa mia s'or non le conto;</l>
<l>perché Orlando a far l'opre virtuose,</l>
<l>più che a narrarle poi, sempre era pronto:</l>
<l>né mai fu alcun de li suoi fatti espresso,</l>
<l>se non quando ebbe i testimonii appresso.</l>
</lg>
<lg type="ottava"><head>82</head>
<l>Passò il resto del verno così cheto,</l>
<l>che di lui non si seppe cosa vera:</l>
<l>ma poi che 'l sol ne l'animal discreto</l>
<l>che portò Friso, illuminò la sfera,</l>
<l>e Zefiro tornò soave e lieto</l>
<l>a rimenar la dolce primavera;</l>
<l>d'Orlando usciron le mirabil pruove</l>
<l>coi vaghi fiori e con l'erbette nuove.</l>
</lg>
<lg type="ottava"><head>83</head>
<l>Di piano in monte, e di campagna in lido,</l>
<l>pien di travaglio e di dolor ne gìa;</l>
<l>quando all'entrar d'un bosco, un lungo grido,</l>
<l>un alto duol l'orecchie gli ferìa.</l>
<l>Spinge il cavallo, e piglia il brando fido,</l>
<l>e donde viene il suon, ratto s'invia:</l>
<l>ma diferisco un'altra volta a dire</l>
<l>quel che seguì, se mi vorrete udire.</l>
</lg>
</div1>

<div1 type="canto">
<head>Canto 12</head>
<lg type="ottava"><head>1</head>
<l>Cerere, poi che da la madre Idea</l>
<l>tornando in fretta alla solinga valle,</l>
<l>là dove calca la montagna Etnea</l>
<l>al fulminato Encelado le spalle,</l>
<l>la figlia non trovò dove l'avea</l>
<l>lasciata fuor d'ogni segnato calle;</l>
<l>fatto ch'ebbe alle guancie, al petto, ai crini</l>
<l>e agli occhi danno, al fin svelse duo pini;</l>
</lg>
<lg type="ottava"><head>2</head>
<l>e nel fuoco gli accese di Vulcano,</l>
<l>e diè lor non potere esser mai spenti:</l>
<l>e portandosi questi uno per mano</l>
<l>sul carro che tiravan dui serpenti,</l>
<l>cercò le selve, i campi, il monte, il piano,</l>
<l>le valli, i fiumi, li stagni, i torrenti,</l>
<l>la terra e 'l mare; e poi che tutto il mondo</l>
<l>cercò di sopra, andò al tartareo fondo.</l>
</lg>
<lg type="ottava"><head>3</head>
<l>S'in poter fosse stato Orlando pare</l>
<l>all'Eleusina dea, come in disio,</l>
<l>non avria, per Angelica cercare,</l>
<l>lasciato o selva o campo o stagno o rio</l>
<l>o valle o monte o piano o terra o mare,</l>
<l>il cielo, e 'l fondo de l'eterno oblio;</l>
<l>ma poi che 'l carro e i draghi non avea,</l>
<l>la gìa cercando al meglio che potea.</l>
</lg>
<lg type="ottava"><head>4</head>
<l>L'ha cercata per Francia: or s'apparecchia</l>
<l>per Italia cercarla e per Lamagna,</l>
<l>per la nuova Castiglia e per la vecchia,</l>
<l>e poi passare in Libia il mar di Spagna.</l>
<l>Mentre pensa così, sente all'orecchia</l>
<l>una voce venir, che par che piagna:</l>
<l>si spinge inanzi; e sopra un gran destriero</l>
<l>trottar si vede inanzi un cavalliero,</l>
</lg>
<lg type="ottava"><head>5</head>
<l>che porta in braccio e su l'arcion davante</l>
<l>per forza una mestissima donzella.</l>
<l>Piange ella, e si dibatte, e fa sembiante</l>
<l>di gran dolore; et in soccorso appella</l>
<l>il valoroso principe d'Anglante;</l>
<l>che come mira alla giovane bella,</l>
<l>gli par colei, per cui la notte e il giorno</l>
<l>cercato Francia avea dentro e d'intorno.</l>
</lg>
<lg type="ottava"><head>6</head>
<l>Non dico ch'ella fosse, ma parea</l>
<l>Angelica gentil ch'egli tant'ama.</l>
<l>Egli, che la sua donna e la sua dea</l>
<l>vede portar sì addolorata e grama,</l>
<l>spinto da l'ira e da la furia rea,</l>
<l>con voce orrenda il cavallier richiama;</l>
<l>richiama il cavalliero e gli minaccia,</l>
<l>e Brigliadoro a tutta briglia caccia.</l>
</lg>
<lg type="ottava"><head>7</head>
<l>Non resta quel fellon, né gli risponde,</l>
<l>all'alta preda, al gran guadagno intento;</l>
<l>e sì ratto ne va per quelle fronde,</l>
<l>che saria tardo a seguitarlo il vento.</l>
<l>L'un fugge, e l'altro caccia; e le profonde</l>
<l>selve s'odon sonar d'alto lamento.</l>
<l>Correndo, usciro in un gran prato; e quello</l>
<l>avea nel mezzo un grande e ricco ostello.</l>
</lg>
<lg type="ottava"><head>8</head>
<l>Di vari marmi con suttil lavoro</l>
<l>edificato era il palazzo altiero.</l>
<l>Corse dentro alla porta messa d'oro</l>
<l>con la donzella in braccio il cavalliero.</l>
<l>Dopo non molto giunse Brigliadoro,</l>
<l>che porta Orlando disdegnoso e fiero.</l>
<l>Orlando, come è dentro, gli occhi gira;</l>
<l>né più il guerrier, né la donzella mira.</l>
</lg>
<lg type="ottava"><head>9</head>
<l>Subito smonta, e fulminando passa</l>
<l>dove più dentro il bel tetto s'alloggia:</l>
<l>corre di qua, corre di là, né lassa</l>
<l>che non vegga ogni camera, ogni loggia.</l>
<l>Poi che i segreti d'ogni stanza bassa</l>
<l>ha cerco invan, su per le scale poggia;</l>
<l>e non men perde anco a cercar di sopra,</l>
<l>che perdessi di sotto, il tempo e l'opra.</l>
</lg>
<lg type="ottava"><head>10</head>
<l>D'oro e di seta i letti ornati vede:</l>
<l>nulla de muri appar né de pareti;</l>
<l>che quelle, e il suolo ove si mette il piede,</l>
<l>son da cortine ascose e da tapeti.</l>
<l>Di su di giù va il conte Orlando e riede;</l>
<l>né per questo può far gli occhi mai lieti</l>
<l>che riveggiano Angelica, o quel ladro</l>
<l>che n'ha portato il bel viso leggiadro.</l>
</lg>
<lg type="ottava"><head>11</head>
<l>E mentre or quinci or quindi invano il passo</l>
<l>movea, pien di travaglio e di pensieri,</l>
<l>Ferraù, Brandimarte e il re Gradasso,</l>
<l>re Sacripante et altri cavallieri</l>
<l>vi ritrovò, ch'andavano alto e basso,</l>
<l>né men facean di lui vani sentieri;</l>
<l>e si ramaricavan del malvagio</l>
<l>invisibil signor di quel palagio.</l>
</lg>
<lg type="ottava"><head>12</head>
<l>Tutti cercando il van, tutti gli dànno</l>
<l>colpa di furto alcun che lor fatt'abbia:</l>
<l>del destrier che gli ha tolto, altri è in affanno;</l>
<l>ch'abbia perduta altri la donna, arrabbia;</l>
<l>altri d'altro l'accusa: e così stanno,</l>
<l>che non si san partir di quella gabbia;</l>
<l>e vi son molti, a questo inganno presi,</l>
<l>stati le settimane intiere e i mesi.</l>
</lg>
<lg type="ottava"><head>13</head>
<l>Orlando, poi che quattro volte e sei</l>
<l>tutto cercato ebbe il palazzo strano,</l>
<l>disse fra sé: - Qui dimorar potrei,</l>
<l>gittare il tempo e la fatica invano:</l>
<l>e potria il ladro aver tratta costei</l>
<l>da un'altra uscita, e molto esser lontano. -</l>
<l>Con tal pensiero uscì nel verde prato</l>
<l>dal qual tutto il palazzo era aggirato.</l>
</lg>
<lg type="ottava"><head>14</head>
<l>Mentre circonda la casa silvestra,</l>
<l>tenendo pur a terra il viso chino</l>
<l>per veder s'orma appare, o da man destra</l>
<l>o da sinistra, di nuovo camino;</l>
<l>si sente richiamar da una finestra:</l>
<l>e leva gli occhi; e quel parlar divino</l>
<l>gli pare udire, e par che miri il viso,</l>
<l>che l'ha, da quel che fu, tanto diviso.</l>
</lg>
<lg type="ottava"><head>15</head>
<l>Pargli Angelica udir, che supplicando</l>
<l>e piangendo gli dica: - Aita, aita!</l>
<l>la mia virginità ti raccomando</l>
<l>più che l'anima mia, più che la vita.</l>
<l>Dunque in presenzia del mio caro Orlando</l>
<l>da questo ladro mi sarà rapita?</l>
<l>Più tosto di tua man dammi la morte,</l>
<l>che venir lasci a sì infelice sorte. -</l>
</lg>
<lg type="ottava"><head>16</head>
<l>Queste parole una et un'altra volta</l>
<l>fanno Orlando tornar per ogni stanza,</l>
<l>con passione e con fatica molta,</l>
<l>ma temperata pur d'alta speranza.</l>
<l>Talor si ferma, et una voce ascolta,</l>
<l>che di quella d'Angelica ha sembianza</l>
<l>(e s'egli è da una parte, suona altronde),</l>
<l>che chieggia aiuto; e non sa trovar donde.</l>
</lg>
<lg type="ottava"><head>17</head>
<l>Ma tornando a Ruggier, ch'io lasciai quando</l>
<l>dissi che per sentiero ombroso e fosco</l>
<l>il gigante e la donna seguitando,</l>
<l>in un gran prato uscito era del bosco;</l>
<l>io dico ch'arrivò qui dove Orlando</l>
<l>dianzi arrivò, se 'l loco riconosco.</l>
<l>Dentro la porta il gran gigante passa:</l>
<l>Ruggier gli è appresso, e di seguir non lassa.</l>
</lg>
<lg type="ottava"><head>18</head>
<l>Tosto che pon dentro alla soglia il piede,</l>
<l>per la gran corte e per le loggie mira;</l>
<l>né più il gigante né la donna vede,</l>
<l>e gli occhi indarno or quinci or quindi aggira.</l>
<l>Di su di giù va molte volte e riede;</l>
<l>né gli succede mai quel che desira:</l>
<l>né si sa imaginar dove sì tosto</l>
<l>con la donna il fellon si sia nascosto.</l>
</lg>
<lg type="ottava"><head>19</head>
<l>Poi che revisto ha quattro volte e cinque</l>
<l>di su di giù camere e loggie e sale,</l>
<l>pur di nuovo ritorna, e non relinque</l>
<l>che non ne cerchi fin sotto le scale.</l>
<l>Con speme al fin che sian ne le propinque</l>
<l>selve, si parte: ma una voce, quale</l>
<l>richiamò Orlando, lui chiamò non manco;</l>
<l>e nel palazzo il fe' ritornar anco.</l>
</lg>
<lg type="ottava"><head>20</head>
<l>Una voce medesma, una persona</l>
<l>che paruta era Angelica ad Orlando,</l>
<l>parve a Ruggier la donna di Dordona,</l>
<l>che lo tenea di se medesmo in bando.</l>
<l>Se con Gradasso o con alcun ragiona</l>
<l>di quei ch'andavan nel palazzo errando,</l>
<l>a tutti par che quella cosa sia,</l>
<l>che più ciascun per sé brama e desia.</l>
</lg>
<lg type="ottava"><head>21</head>
<l>Questo era un nuovo e disusato incanto</l>
<l>ch'avea composto Atlante di Carena,</l>
<l>perché Ruggier fosse occupato tanto</l>
<l>in quel travaglio, in quella dolce pena,</l>
<l>che 'l mal'influsso n'andasse da canto,</l>
<l>l'influsso ch'a morir giovene il mena.</l>
<l>Dopo il castel d'acciar, che nulla giova,</l>
<l>e dopo Alcina, Atlante ancor fa pruova.</l>
</lg>
<lg type="ottava"><head>22</head>
<l>Non pur costui, ma tutti gli altri ancora,</l>
<l>che di valore in Francia han maggior fama,</l>
<l>acciò che di lor man Ruggier non mora,</l>
<l>condurre Atlante in questo incanto trama.</l>
<l>E mentre fa lor far quivi dimora,</l>
<l>perché di cibo non patischin brama,</l>
<l>sì ben fornito avea tutto il palagio,</l>
<l>che donne e cavallier vi stanno ad agio.</l>
</lg>
<lg type="ottava"><head>23</head>
<l>Ma torniamo ad Angelica, che seco</l>
<l>avendo quell'annel mirabil tanto,</l>
<l>ch'in bocca a veder lei fa l'occhio cieco,</l>
<l>nel dito, l'assicura da l'incanto;</l>
<l>e ritrovato nel montano speco</l>
<l>cibo avendo e cavalla e veste e quanto</l>
<l>le fu bisogno, avea fatto disegno</l>
<l>di ritornare in India al suo bel regno.</l>
</lg>
<lg type="ottava"><head>24</head>
<l>Orlando volentieri o Sacripante</l>
<l>voluto avrebbe in compagnia: non ch'ella</l>
<l>più caro avesse l'un che l'altro amante;</l>
<l>anzi di par fu a' lor disii ribella:</l>
<l>ma dovendo, per girsene in Levante,</l>
<l>passar tante città, tante castella,</l>
<l>di compagnia bisogno avea e di guida,</l>
<l>né potea aver con altri la più fida.</l>
</lg>
<lg type="ottava"><head>25</head>
<l>Or l'uno or l'altro andò molto cercando,</l>
<l>prima ch'indizio ne trovasse o spia,</l>
<l>quando in cittade, e quando in ville, e quando</l>
<l>in alti boschi, e quando in altra via.</l>
<l>Fortuna al fin là dove il conte Orlando,</l>
<l>Ferraù e Sacripante era, la invia,</l>
<l>con Ruggier, con Gradasso et altri molti</l>
<l>che v'avea Atlante in strano intrico avolti.</l>
</lg>
<lg type="ottava"><head>26</head>
<l>Quivi entra, che veder non la può il mago,</l>
<l>e cerca il tutto, ascosa dal suo annello;</l>
<l>e truova Orlando e Sacripante vago</l>
<l>di lei cercare invan per quello ostello.</l>
<l>Vede come, fingendo la sua imago,</l>
<l>Atlante usa gran fraude a questo e a quello.</l>
<l>Chi tor debba di lor, molto rivolve</l>
<l>nel suo pensier, né ben se ne risolve.</l>
</lg>
<lg type="ottava"><head>27</head>
<l>Non sa stimar chi sia per lei migliore,</l>
<l>il conte Orlando o il re dei fier Circassi.</l>
<l>Orlando la potrà con più valore</l>
<l>meglio salvar nei perigliosi passi:</l>
<l>ma se sua guida il fa, sel fa signore;</l>
<l>ch'ella non vede come poi l'abbassi,</l>
<l>qualunque volta, di lui sazia, farlo</l>
<l>voglia minore, o in Francia rimandarlo.</l>
</lg>
<lg type="ottava"><head>28</head>
<l>Ma il Circasso depor, quando le piaccia,</l>
<l>potrà, se ben l'avesse posto in cielo.</l>
<l>Questa sola cagion vuol ch'ella il faccia</l>
<l>sua scorta, e mostri avergli fede e zelo.</l>
<l>L'annel trasse di bocca, e di sua faccia</l>
<l>levò dagli occhi a Sacripante il velo.</l>
<l>Credette a lui sol dimostrarsi, e avenne</l>
<l>ch'Orlando e Ferraù le sopravenne.</l>
</lg>
<lg type="ottava"><head>29</head>
<l>Le sopravenne Ferraù et Orlando;</l>
<l>che l'uno e l'altro parimente giva</l>
<l>di su di giù, dentro e di fuor cercando</l>
<l>del gran palazzo lei, ch'era lor diva.</l>
<l>Corser di par tutti alla donna, quando</l>
<l>nessuno incantamento gli impediva:</l>
<l>perché l'annel ch'ella si pose in mano,</l>
<l>fece d'Atlante ogni disegno vano.</l>
</lg>
<lg type="ottava"><head>30</head>
<l>L'usbergo indosso aveano e l'elmo in testa</l>
<l>dui di questi guerrier, dei quali io canto;</l>
<l>né notte o dì, dopo ch'entraro in questa</l>
<l>stanza, l'aveano mai messo da canto;</l>
<l>che facile a portar, come la vesta,</l>
<l>era lor, perché in uso l'avean tanto.</l>
<l>Ferraù il terzo era anco armato, eccetto</l>
<l>che non avea, né volea avere elmetto,</l>
</lg>
<lg type="ottava"><head>31</head>
<l>fin che quel non avea, che 'l paladino</l>
<l>tolse Orlando al fratel del re Troiano;</l>
<l>ch'allora lo giurò, che l'elmo fino</l>
<l>cercò de l'Argalia nel fiume invano:</l>
<l>e se ben quivi Orlando ebbe vicino,</l>
<l>né però Ferraù pose in lui mano;</l>
<l>avenne che conoscersi tra loro</l>
<l>non si potêr, mentre là dentro fôro.</l>
</lg>
<lg type="ottava"><head>32</head>
<l>Era così incantato quello albergo,</l>
<l>ch'insieme riconoscer non poteansi.</l>
<l>Né notte mai né dì, spada né usbergo</l>
<l>né scudo pur dal braccio rimoveansi.</l>
<l>I lor cavalli con la sella al tergo,</l>
<l>pendendo i morsi da l'arcion, pasceansi</l>
<l>in una stanza, che presso all'uscita,</l>
<l>d'orzo e di paglia sempre era fornita.</l>
</lg>
<lg type="ottava"><head>33</head>
<l>Atlante riparar non sa né puote,</l>
<l>ch'in sella non rimontino i guerrieri</l>
<l>per correr dietro alle vermiglie gote,</l>
<l>all'auree chiome et a' begli occhi neri</l>
<l>de la donzella, ch'in fuga percuote</l>
<l>la sua iumenta, perché volentieri</l>
<l>non vede li tre amanti in compagnia,</l>
<l>che forse tolti un dopo l'altro avria.</l>
</lg>
<lg type="ottava"><head>34</head>
<l>E poi che dilungati dal palagio</l>
<l>gli ebbe sì, che temer più non dovea</l>
<l>che contra lor l'incantator malvagio</l>
<l>potesse oprar la sua fallacia rea;</l>
<l>l'annel, che le schivò più d'un disagio,</l>
<l>tra le rosate labra si chiudea:</l>
<l>donde lor sparve subito dagli occhi,</l>
<l>e gli lasciò come insensati e sciocchi.</l>
</lg>
<lg type="ottava"><head>35</head>
<l>Come che fosse il suo primier disegno</l>
<l>di voler seco Orlando o Sacripante,</l>
<l>ch'a ritornar l'avessero nel regno</l>
<l>di Galafron ne l'ultimo Levante;</l>
<l>le vennero amendua subito a sdegno,</l>
<l>e si mutò di voglia in uno instante:</l>
<l>e senza più obligarsi o a questo o a quello,</l>
<l>pensò bastar per amendua il suo annello.</l>
</lg>
<lg type="ottava"><head>36</head>
<l>Volgon pel bosco or quinci or quindi in fretta</l>
<l>quelli scherniti la stupida faccia;</l>
<l>come il cane talor, se gli è intercetta</l>
<l>o lepre o volpe a cui dava la caccia,</l>
<l>che d'improviso in qualche tana stretta</l>
<l>o in folta macchia o in un fosso si caccia.</l>
<l>Di lor si ride Angelica proterva,</l>
<l>che non è vista, e i lor progressi osserva.</l>
</lg>
<lg type="ottava"><head>37</head>
<l>Per mezzo il bosco appar sol una strada:</l>
<l>credono i cavallier che la donzella</l>
<l>inanzi a lor per quella se ne vada;</l>
<l>che non se ne può andar, se non per quella.</l>
<l>Orlando corre, e Ferraù non bada,</l>
<l>né Sacripante men sprona e puntella.</l>
<l>Angelica la briglia più ritiene,</l>
<l>e dietro lor con minor fretta viene.</l>
</lg>
<lg type="ottava"><head>38</head>
<l>Giunti che fur, correndo, ove i sentieri</l>
<l>a perder si venian ne la foresta,</l>
<l>e cominciâr per l'erba i cavallieri</l>
<l>a riguardar se vi trovavan pesta;</l>
<l>Ferraù, che potea fra quanti altieri</l>
<l>mai fosser, gir con la corona in testa,</l>
<l>si volse con mal viso agli altri dui,</l>
<l>e gridò lor: - Dove venite vui?</l>
</lg>
<lg type="ottava"><head>39</head>
<l>Tornate a dietro, o pigliate altra via,</l>
<l>se non volete rimaner qui morti:</l>
<l>né in amar né in seguir la donna mia</l>
<l>si creda alcun, che compagnia comporti. -</l>
<l>Disse Orlando al Circasso: - Che potria</l>
<l>più dir costui, s'ambi ci avesse scorti</l>
<l>per le più vili e timide puttane</l>
<l>che da conocchie mai traesser lane? -</l>
</lg>
<lg type="ottava"><head>40</head>
<l>Poi volto a Ferraù, disse: - Uom bestiale,</l>
<l>s'io non guardassi che senza elmo sei,</l>
<l>di quel c'hai detto, s'hai ben detto o male,</l>
<l>senz'altra indugia accorger ti farei. -</l>
<l>Disse il Spagnuol: - Di quel ch'a me non cale,</l>
<l>perché pigliarne tu cura ti déi?</l>
<l>Io sol contra ambidui per far son buono</l>
<l>quel che detto ho, senza elmo come sono. -</l>
</lg>
<lg type="ottava"><head>41</head>
<l>- Deh (disse Orlando al re di Circassia),</l>
<l>in mio servigio a costui l'elmo presta,</l>
<l>tanto ch'io gli abbia tratta la pazzia;</l>
<l>ch'altra non vidi mai simile a questa. -</l>
<l>Rispose il re: - Chi più pazzo saria?</l>
<l>Ma se ti par pur la domanda onesta,</l>
<l>prestagli il tuo; ch'io non sarò men atto,</l>
<l>che tu sia forse, a castigare un matto. -</l>
</lg>
<lg type="ottava"><head>42</head>
<l>Suggiunse Ferraù: - Sciocchi voi, quasi</l>
<l>che, se mi fosse il portar elmo a grado,</l>
<l>voi senza non ne fosse già rimasi;</l>
<l>che tolti i vostri avrei, vostro mal grado.</l>
<l>Ma per narrarvi in parte li miei casi,</l>
<l>per voto così senza me ne vado,</l>
<l>et anderò, fin ch'io non ho quel fino</l>
<l>che porta in capo Orlando paladino. -</l>
</lg>
<lg type="ottava"><head>43</head>
<l>- Dunque (rispose sorridendo il conte)</l>
<l>ti pensi a capo nudo esser bastante</l>
<l>far ad Orlando quel che in Aspramonte</l>
<l>egli già fece al figlio d'Agolante?</l>
<l>Anzi credo io, se tel vedessi a fronte,</l>
<l>ne tremeresti dal capo alle piante;</l>
<l>non che volessi l'elmo, ma daresti</l>
<l>l'altre arme a lui di patto, che tu vesti. -</l>
</lg>
<lg type="ottava"><head>44</head>
<l>Il vantator Spagnuol disse: - Già molte</l>
<l>fiate e molte ho così Orlando astretto,</l>
<l>che facilmente l'arme gli avrei tolte,</l>
<l>quante indosso n'avea, non che l'elmetto;</l>
<l>e s'io nol feci, occorrono alle volte</l>
<l>pensier che prima non s'aveano in petto:</l>
<l>non n'ebbi, già fu, voglia; or l'aggio, e spero</l>
<l>che mi potrà succeder di leggiero. -</l>
</lg>
<lg type="ottava"><head>45</head>
<l>Non poté aver più pazienzia Orlando,</l>
<l>e gridò: - Mentitor, brutto marrano,</l>
<l>in che paese ti trovasti, e quando,</l>
<l>a poter più di me con l'arme in mano?</l>
<l>Quel paladin, di che ti vai vantando,</l>
<l>son io, che ti pensavi esser lontano.</l>
<l>Or vedi se tu puoi l'elmo levarme,</l>
<l>o s'io son buon per tôrre a te l'altre arme.</l>
</lg>
<lg type="ottava"><head>46</head>
<l>Né da te voglio un minimo vantaggio. -</l>
<l>Così dicendo, l'elmo si disciolse,</l>
<l>e lo suspese a un ramuscel di faggio;</l>
<l>e quasi a un tempo Durindana tolse.</l>
<l>Ferraù non perdé di ciò il coraggio:</l>
<l>trasse la spada, e in atto si raccolse,</l>
<l>onde con essa e col levato scudo</l>
<l>potesse ricoprirsi il capo nudo.</l>
</lg>
<lg type="ottava"><head>47</head>
<l>Così li duo guerrieri incominciaro,</l>
<l>lor cavalli aggirando, a volteggiarsi;</l>
<l>e dove l'arme si giungeano, e raro</l>
<l>era più il ferro, col ferro a tentarsi.</l>
<l>Non era in tutto 'l mondo un altro paro</l>
<l>che più di questo avessi ad accoppiarsi:</l>
<l>pari eran di vigor, pari d'ardire;</l>
<l>né l'un né l'altro si potea ferire.</l>
</lg>
<lg type="ottava"><head>48</head>
<l>Ch'abbiate, Signor mio, già inteso estimo,</l>
<l>che Ferraù per tutto era fatato,</l>
<l>fuor che là dove l'alimento primo</l>
<l>piglia il bambin nel ventre ancor serrato:</l>
<l>e fin che del sepolcro il tetro limo</l>
<l>la faccia gli coperse, il luogo armato</l>
<l>usò portar, dove era il dubbio, sempre</l>
<l>di sette piastre fatte a buone tempre.</l>
</lg>
<lg type="ottava"><head>49</head>
<l>Era ugualmente il principe d'Anglante</l>
<l>tutto fatato, fuor che in una parte:</l>
<l>ferito esser potea sotto le piante;</l>
<l>ma le guardò con ogni studio et arte.</l>
<l>Duro era il resto lor più che diamante</l>
<l>(se la fama dal ver non si diparte);</l>
<l>e l'uno e l'altro andò, più per ornato</l>
<l>che per bisogno, alle sue imprese armato.</l>
</lg>
<lg type="ottava"><head>50</head>
<l>S'incrudelisce e inaspra la battaglia,</l>
<l>d'orrore in vista e di spavento piena.</l>
<l>Ferraù, quando punge e quando taglia,</l>
<l>né mena botta che non vada piena:</l>
<l>ogni colpo d'Orlando o piastra o maglia</l>
<l>e schioda e rompe et apre e a straccio mena.</l>
<l>Angelica invisibil lor pon mente,</l>
<l>sola a tanto spettacolo presente.</l>
</lg>
<lg type="ottava"><head>51</head>
<l>Intanto il re di Circassia, stimando</l>
<l>che poco inanzi Angelica corresse,</l>
<l>poi ch'attaccati Ferraù et Orlando</l>
<l>vide restar, per quella via si messe,</l>
<l>che si credea che la donzella, quando</l>
<l>da lor disparve, seguitata avesse:</l>
<l>sì che a quella battaglia la figliuola</l>
<l>di Galafron fu testimonia sola.</l>
</lg>
<lg type="ottava"><head>52</head>
<l>Poi che, orribil come era e spaventosa,</l>
<l>l'ebbe da parte ella mirata alquanto,</l>
<l>e che le parve assai pericolosa</l>
<l>così da l'un come da l'altro canto;</l>
<l>di veder novità voluntarosa,</l>
<l>disegnò l'elmo tor, per mirar quanto</l>
<l>fariano i duo guerrier, vistosel tolto;</l>
<l>ben con pensier di non tenerlo molto.</l>
</lg>
<lg type="ottava"><head>53</head>
<l>Ha ben di darlo al conte intenzione;</l>
<l>ma se ne vuole in prima pigliar gioco.</l>
<l>L'elmo dispicca, e in grembio se lo pone,</l>
<l>e sta a mirare i cavallieri un poco.</l>
<l>Di poi si parte, e non fa lor sermone;</l>
<l>e lontana era un pezzo da quel loco,</l>
<l>prima ch'alcun di lor v'avesse mente:</l>
<l>sì l'uno e l'altro era ne l'ira ardente.</l>
</lg>
<lg type="ottava"><head>54</head>
<l>Ma Ferraù, che prima v'ebbe gli occhi,</l>
<l>si dispiccò da Orlando, e disse a lui:</l>
<l>- Deh come n'ha da male accorti e sciocchi</l>
<l>trattati il cavallier ch'era con nui!</l>
<l>Che premio fia ch'al vincitor più tocchi,</l>
<l>se 'l bel elmo involato n'ha costui? -</l>
<l>Ritrassi Orlando, e gli occhi al ramo gira:</l>
<l>non vede l'elmo, e tutto avampa d'ira.</l>
</lg>
<lg type="ottava"><head>55</head>
<l>E nel parer di Ferraù concorse,</l>
<l>che 'l cavallier che dianzi era con loro</l>
<l>se lo portasse; onde la briglia torse,</l>
<l>e fe' sentir gli sproni a Brigliadoro.</l>
<l>Ferraù che del campo il vide tôrse,</l>
<l>gli venne dietro; e poi che giunti fôro</l>
<l>dove ne l'erba appar l'orma novella</l>
<l>ch'avea fatto il Circasso e la donzella,</l>
</lg>
<lg type="ottava"><head>56</head>
<l>prese la strada alla sinistra il conte</l>
<l>verso una valle, ove il Circasso era ito:</l>
<l>si tenne Ferraù più presso al monte,</l>
<l>dove il sentiero Angelica avea trito.</l>
<l>Angelica in quel mezzo ad una fonte</l>
<l>giunta era, ombrosa e di giocondo sito,</l>
<l>ch'ognun che passa, alle fresche ombre invita,</l>
<l>né, senza ber, mai lascia far partita.</l>
</lg>
<lg type="ottava"><head>57</head>
<l>Angelica si ferma alle chiare onde,</l>
<l>non pensando ch'alcun le sopravegna;</l>
<l>e per lo sacro annel che la nasconde,</l>
<l>non può temer che caso rio le avegna.</l>
<l>A prima giunta in su l'erbose sponde</l>
<l>del rivo l'elmo a un ramuscel consegna;</l>
<l>poi cerca, ove nel bosco è miglior frasca,</l>
<l>la iumenta legar, perché si pasca.</l>
</lg>
<lg type="ottava"><head>58</head>
<l>Il cavallier di Spagna, che venuto</l>
<l>era per l'orme, alla fontana giunge.</l>
<l>Non l'ha sì tosto Angelica veduto,</l>
<l>che gli dispare, e la cavalla punge.</l>
<l>L'elmo, che sopra l'erba era caduto,</l>
<l>ritor non può, che troppo resta lunge.</l>
<l>Come il pagan d'Angelica s'accorse,</l>
<l>tosto vêr lei pien di letizia corse.</l>
</lg>
<lg type="ottava"><head>59</head>
<l>Gli sparve, come io dico, ella davante,</l>
<l>come fantasma al dipartir del sonno.</l>
<l>Cercando egli la va per quelle piante,</l>
<l>né i miseri occhi più veder la ponno.</l>
<l>Bestemiando Macone e Trivigante,</l>
<l>e di sua legge ogni maestro e donno,</l>
<l>ritornò Ferraù verso la fonte,</l>
<l>u' ne l'erba giacea l'elmo del conte.</l>
</lg>
<lg type="ottava"><head>60</head>
<l>Lo riconobbe, tosto che mirollo,</l>
<l>per lettere ch'avea scritte ne l'orlo;</l>
<l>che dicean dove Orlando guadagnollo,</l>
<l>e come e quando, et a chi fe' deporlo.</l>
<l>Armossene il pagano il capo e il collo;</l>
<l>che non lasciò, pel duol ch'avea, di tôrlo;</l>
<l>pel duol ch'avea di quella che gli sparve,</l>
<l>come sparir soglion notturne larve.</l>
</lg>
<lg type="ottava"><head>61</head>
<l>Poi ch'allacciato s'ha il buon elmo in testa,</l>
<l>aviso gli è, che a contentarsi a pieno,</l>
<l>sol ritrovare Angelica gli resta,</l>
<l>che gli appar e dispar come baleno.</l>
<l>Per lei tutta cercò l'alta foresta:</l>
<l>e poi ch'ogni speranza venne meno</l>
<l>di più poterne ritrovar vestigi,</l>
<l>tornò al campo spagnuol verso Parigi;</l>
</lg>
<lg type="ottava"><head>62</head>
<l>temperando il dolor che gli ardea il petto,</l>
<l>di non aver sì gran disir sfogato,</l>
<l>col refrigerio di portar l'elmetto</l>
<l>che fu d'Orlando, come avea giurato.</l>
<l>Dal conte, poi che 'l certo gli fu detto,</l>
<l>fu lungamente Ferraù cercato;</l>
<l>né fin quel dì dal capo gli lo sciolse,</l>
<l>che fra duo ponti la vita gli tolse.</l>
</lg>
<lg type="ottava"><head>63</head>
<l>Angelica invisibile e soletta</l>
<l>via se ne va, ma con turbata fronte;</l>
<l>che de l'elmo le duol, che troppa fretta</l>
<l>le avea fatto lasciar presso alla fonte.</l>
<l>- Per voler far quel ch'a me far non spetta</l>
<l>(tra sé dicea), levato ho l'elmo al conte:</l>
<l>questo, pel primo merito, è assai buono</l>
<l>di quanto a lui pur ubligata sono.</l>
</lg>
<lg type="ottava"><head>64</head>
<l>Con buona intenzione (e sallo Idio),</l>
<l>ben che diverso e tristo effetto segua,</l>
<l>io levai l'elmo: e solo il pensier mio</l>
<l>fu di ridur quella battaglia a triegua;</l>
<l>e non che per mio mezzo il suo disio</l>
<l>questo brutto Spagnuol oggi consegua. -</l>
<l>Così di sé s'andava lamentando</l>
<l>d'aver de l'elmo suo privato Orlando.</l>
</lg>
<lg type="ottava"><head>65</head>
<l>Sdegnata e malcontenta la via prese,</l>
<l>che le parea miglior, verso Oriente.</l>
<l>Più volte ascosa andò, talor palese,</l>
<l>secondo era oportuno, infra la gente.</l>
<l>Dopo molto veder molto paese,</l>
<l>giunse in un bosco, dove iniquamente</l>
<l>fra duo compagni morti un giovinetto</l>
<l>trovò, ch'era ferito in mezzo il petto.</l>
</lg>
<lg type="ottava"><head>66</head>
<l>Ma non dirò d'Angelica or più inante;</l>
<l>che molte cose ho da narrarvi prima:</l>
<l>né sono a Ferraù né a Sacripante,</l>
<l>sin a gran pezzo per donar più rima.</l>
<l>Da lor mi leva il principe d'Anglante,</l>
<l>che di sé vuol che inanzi agli altri esprima</l>
<l>le fatiche e gli affanni che sostenne</l>
<l>nel gran disio, di che a fin mai non venne.</l>
</lg>
<lg type="ottava"><head>67</head>
<l>Alla prima città ch'egli ritruova</l>
<l>(perché d'andare occulto avea gran cura)</l>
<l>si pone in capo una barbuta nuova</l>
<l>senza mirar s'ha debil tempra o dura:</l>
<l>sia qual si vuol, poco gli nuoce o giova;</l>
<l>sì ne la fatagion si rassicura.</l>
<l>Così coperto, séguita l'inchiesta;</l>
<l>né notte, o giorno, o pioggia, o sol l'arresta.</l>
</lg>
<lg type="ottava"><head>68</head>
<l>Era ne l'ora, che traea i cavalli</l>
<l>Febo del mar con rugiadoso pelo,</l>
<l>e l'Aurora di fior vermigli e gialli</l>
<l>venìa spargendo d'ogn'intorno il cielo;</l>
<l>e lasciato le stelle aveano i balli,</l>
<l>e per partirsi postosi già il velo;</l>
<l>quando appresso a Parigi un dì passando,</l>
<l>mostrò di sua virtù gran segno Orlando.</l>
</lg>
<lg type="ottava"><head>69</head>
<l>In dua squadre incontrossi: e Manilardo</l>
<l>ne reggea l'una, il Saracin canuto,</l>
<l>re di Norizia, già fiero e gagliardo,</l>
<l>or miglior di consiglio che d'aiuto;</l>
<l>guidava l'altra sotto il suo stendardo</l>
<l>il re di Tremisen, ch'era tenuto</l>
<l>tra gli Africani cavallier perfetto:</l>
<l>Alzirdo fu, da chi 'l conobbe, detto.</l>
</lg>
<lg type="ottava"><head>70</head>
<l>Questi con l'altro esercito pagano</l>
<l>quella invernata avean fatto soggiorno,</l>
<l>chi presso alla città, chi più lontano,</l>
<l>tutti alle ville o alle castella intorno:</l>
<l>ch'avendo speso il re Agramante invano,</l>
<l>per espugnar Parigi, più d'un giorno,</l>
<l>vòlse tentar l'assedio finalmente,</l>
<l>poi che pigliar non lo potea altrimente.</l>
</lg>
<lg type="ottava"><head>71</head>
<l>E per far questo avea gente infinita;</l>
<l>che oltre a quella che con lui giunt'era,</l>
<l>e quella che di Spagna avea seguita</l>
<l>del re Marsilio la real bandiera,</l>
<l>molta di Francia n'avea al soldo unita;</l>
<l>che da Parigi insino alla riviera</l>
<l>d'Arli, con parte di Guascogna (eccetto</l>
<l>alcune ròcche) avea tutto suggetto.</l>
</lg>
<lg type="ottava"><head>72</head>
<l>Or cominciando i trepidi ruscelli</l>
<l>a sciorre il freddo giaccio in tiepide onde,</l>
<l>e i prati di nuove erbe, e gli arbuscelli</l>
<l>a rivestirsi di tenera fronde;</l>
<l>ragunò il re Agramante tutti quelli</l>
<l>che seguian le fortune sue seconde,</l>
<l>per farsi rassegnar l'armata torma;</l>
<l>indi alle cose sue dar miglior forma.</l>
</lg>
<lg type="ottava"><head>73</head>
<l>A questo effetto il re di Tremisenne</l>
<l>con quel de la Norizia ne venìa,</l>
<l>per là giungere a tempo, ove si tenne</l>
<l>poi conto d'ogni squadra o buona o ria.</l>
<l>Orlando a caso ad incontrar si venne</l>
<l>(come io v'ho detto) in questa compagnia,</l>
<l>cercando pur colei, come egli era uso,</l>
<l>che nel carcer d'Amor lo tenea chiuso.</l>
</lg>
<lg type="ottava"><head>74</head>
<l>Come Alzirdo appressar vide quel conte</l>
<l>che di valor non avea pari al mondo,</l>
<l>in tal sembiante, in sì superba fronte,</l>
<l>che 'l dio de l'arme a lui parea secondo,</l>
<l>restò stupito alle fattezze conte,</l>
<l>al fiero sguardo, al viso furibondo;</l>
<l>e lo stimò guerrier d'alta prodezza:</l>
<l>ma ebbe del provar troppa vaghezza.</l>
</lg>
<lg type="ottava"><head>75</head>
<l>Era giovane Alzirdo, et arrogante</l>
<l>per molta forza, e per gran cor pregiato.</l>
<l>Per giostrar spinse il suo cavallo inante:</l>
<l>meglio per lui, se fosse in schiera stato;</l>
<l>che ne lo scontro il principe d'Anglante</l>
<l>lo fe' cader per mezzo il cor passato.</l>
<l>Giva in fuga il destrier di timor pieno;</l>
<l>che su non v'era chi reggesse il freno.</l>
</lg>
<lg type="ottava"><head>76</head>
<l>Levasi un grido subito et orrendo,</l>
<l>che d'ogn'intorno n'ha l'aria ripiena,</l>
<l>come si vede, il giovene cadendo,</l>
<l>spicciar il sangue di sì larga vena.</l>
<l>La turba verso il conte vien fremendo</l>
<l>disordinata, e tagli e punte mena;</l>
<l>ma quella è più, che con pennuti dardi</l>
<l>tempesta il fior dei cavallier gagliardi.</l>
</lg>
<lg type="ottava"><head>77</head>
<l>Con qual rumor la setolosa frotta</l>
<l>correr da monti suole o da campagne,</l>
<l>se 'l lupo uscito di nascosa grotta,</l>
<l>o l'orso sceso alle minor montagne,</l>
<l>un tener porco preso abbia talotta,</l>
<l>che con grugnito e gran stridor si lagne;</l>
<l>con tal lo stuol barbarico era mosso</l>
<l>verso il conte, gridando: - Adosso, adosso! -</l>
</lg>
<lg type="ottava"><head>78</head>
<l>Lance, saette e spade ebbe l'usbergo</l>
<l>a un tempo mille, e lo scudo altretante:</l>
<l>chi gli percuote con la mazza il tergo,</l>
<l>chi minaccia da lato, e chi davante.</l>
<l>Ma quel, ch'al timor mai non diede albergo,</l>
<l>estima la vil turba e l'arme tante,</l>
<l>quel che dentro alla mandra, all'aer cupo,</l>
<l>il numer de l'agnelle estimi il lupo.</l>
</lg>
<lg type="ottava"><head>79</head>
<l>Nuda avea in man quella fulminea spada</l>
<l>che posti ha tanti Saracini a morte:</l>
<l>dunque chi vuol di quanta turba cada</l>
<l>tenere il conto, ha impresa dura e forte.</l>
<l>Rossa di sangue già correa la strada,</l>
<l>capace a pena a tante genti morte;</l>
<l>perché né targa né capel difende</l>
<l>la fatal Durindana, ove discende,</l>
</lg>
<lg type="ottava"><head>80</head>
<l>né vesta piena di cotone, o tele</l>
<l>che circondino il capo in mille vòlti.</l>
<l>Non pur per l'aria gemiti e querele,</l>
<l>ma volan braccia e spalle e capi sciolti.</l>
<l>Pel campo errando va Morte crudele</l>
<l>in molti, varii, e tutti orribil volti;</l>
<l>e tra sé dice: - In man d'Orlando valci</l>
<l>Durindana per cento de mie falci. -</l>
</lg>
<lg type="ottava"><head>81</head>
<l>Una percossa a pena l'altra aspetta.</l>
<l>Ben tosto cominciâr tutti a fuggire;</l>
<l>e quando prima ne veniano in fretta</l>
<l>(perch'era sol, credeanselo inghiottire),</l>
<l>non è chi per levarsi de la stretta</l>
<l>l'amico aspetti, e cerchi insieme gire:</l>
<l>chi fugge a piedi in qua, chi colà sprona;</l>
<l>nessun domanda se la strada è buona.</l>
</lg>
<lg type="ottava"><head>82</head>
<l>Virtude andava intorno con lo speglio</l>
<l>che fa veder ne l'anima ogni ruga:</l>
<l>nessun vi si mirò, se non un veglio</l>
<l>a cui il sangue l'età, non l'ardir, sciuga.</l>
<l>Vide costui quanto il morir sia meglio,</l>
<l>che con suo disonor mettersi in fuga:</l>
<l>dico il re di Norizia; onde la lancia</l>
<l>arrestò contra il paladin di Francia.</l>
</lg>
<lg type="ottava"><head>83</head>
<l>E la roppe alla penna de lo scudo</l>
<l>del fiero conte, che nulla si mosse.</l>
<l>Egli ch'avea alla posta il brando nudo,</l>
<l>re Manilardo al trapassar percosse.</l>
<l>Fortuna l'aiutò; che 'l ferro crudo</l>
<l>in man d'Orlando al venir giù voltosse:</l>
<l>tirare i colpi a filo ognor non lece;</l>
<l>ma pur di sella stramazzar lo fece.</l>
</lg>
<lg type="ottava"><head>84</head>
<l>Stordito de l'arcion quel re stramazza:</l>
<l>non si rivolge Orlando a rivederlo;</l>
<l>che gli altri taglia, tronca, fende, amazza:</l>
<l>a tutti pare in su le spalle averlo.</l>
<l>Come per l'aria, ove han sì larga piazza,</l>
<l>fuggon li storni da l'audace smerlo,</l>
<l>così di quella squadra ormai disfatta</l>
<l>altri cade, altri fugge, altri s'appiatta.</l>
</lg>
<lg type="ottava"><head>85</head>
<l>Non cessò pria la sanguinosa spada,</l>
<l>che fu di viva gente il campo vòto.</l>
<l>Orlando è in dubbio a ripigliar la strada,</l>
<l>ben che gli sia tutto il paese noto.</l>
<l>O da man destra o da sinistra vada,</l>
<l>il pensier da l'andar sempre è remoto:</l>
<l>d'Angelica cercar, fuor ch'ove sia,</l>
<l>teme, e di far sempre contraria via.</l>
</lg>
<lg type="ottava"><head>86</head>
<l>Il suo camin (di lei chiedendo spesso)</l>
<l>or per li campi or per le selve tenne:</l>
<l>e sì come era uscito di se stesso,</l>
<l>uscì di strada; e a piè d'un monte venne,</l>
<l>dove la notte fuor d'un sasso fesso</l>
<l>lontan vide un splendor batter le penne.</l>
<l>Orlando al sasso per veder s'accosta,</l>
<l>se quivi fosse Angelica reposta.</l>
</lg>
<lg type="ottava"><head>87</head>
<l>Come nel bosco de l'umil ginepre,</l>
<l>o ne la stoppia alla campagna aperta,</l>
<l>quando si cerca la paurosa lepre</l>
<l>per traversati solchi e per via incerta,</l>
<l>si va ad ogni cespuglio, ad ogni vepre,</l>
<l>se per ventura vi fosse coperta;</l>
<l>così cercava Orlando con gran pena</l>
<l>la donna sua, dove speranza il mena.</l>
</lg>
<lg type="ottava"><head>88</head>
<l>Verso quel raggio andando in fretta il conte,</l>
<l>giunse ove ne la selva si diffonde</l>
<l>da l'angusto spiraglio di quel monte,</l>
<l>ch'una capace grotta in sé nasconde;</l>
<l>e truova inanzi ne la prima fronte</l>
<l>spine e virgulti, come mura e sponde,</l>
<l>per celar quei che ne la grotta stanno,</l>
<l>da chi far lor cercasse oltraggio e danno.</l>
</lg>
<lg type="ottava"><head>89</head>
<l>Di giorno ritrovata non sarebbe,</l>
<l>ma la facea di notte il lume aperta.</l>
<l>Orlando pensa ben quel ch'esser debbe;</l>
<l>pur vuol saper la cosa anco più certa.</l>
<l>Poi che legato fuor Brigliadoro ebbe,</l>
<l>tacito viene alla grotta coperta;</l>
<l>e fra li spessi rami ne la buca</l>
<l>entra, senza chiamar chi l'introduca.</l>
</lg>
<lg type="ottava"><head>90</head>
<l>Scende la tomba molti gradi al basso,</l>
<l>dove la viva gente sta sepolta.</l>
<l>Era non poco spazioso il sasso</l>
<l>tagliato a punte di scarpelli in volta;</l>
<l>né di luce diurna in tutto casso,</l>
<l>ben che l'entrata non ne dava molta;</l>
<l>ma ve ne venìa assai da una finestra</l>
<l>che sporgea in un pertugio da man destra.</l>
</lg>
<lg type="ottava"><head>91</head>
<l>In mezzo la spelonca, appresso a un fuoco</l>
<l>era una donna di giocondo viso;</l>
<l>quindici anni passar dovea di poco,</l>
<l>quanto fu al conte, al primo sguardo, aviso:</l>
<l>et era bella sì, che facea il loco</l>
<l>salvatico parere un paradiso;</l>
<l>ben ch'avea gli occhi di lacrime pregni,</l>
<l>del cor dolente manifesti segni.</l>
</lg>
<lg type="ottava"><head>92</head>
<l>V'era una vecchia; e facean gran contese</l>
<l>(come uso feminil spesso esser suole),</l>
<l>ma come il conte ne la grotta scese,</l>
<l>finiron le dispùte e le parole.</l>
<l>Orlando a salutarle fu cortese</l>
<l>(come con donne sempre esser si vuole),</l>
<l>et elle si levaro immantinente,</l>
<l>e lui risalutâr benignamente.</l>
</lg>
<lg type="ottava"><head>93</head>
<l>Gli è ver che si smarriro in faccia alquanto,</l>
<l>come improviso udiron quella voce,</l>
<l>e insieme entrare armato tutto quanto</l>
<l>vider là dentro un uom tanto feroce.</l>
<l>Orlando domandò qual fosse tanto</l>
<l>scortese, ingiusto, barbaro et atroce,</l>
<l>che ne la grotta tenesse sepolto</l>
<l>un sì gentile et amoroso volto.</l>
</lg>
<lg type="ottava"><head>94</head>
<l>La vergine a fatica gli rispose,</l>
<l>interrotta da fervidi signiozzi,</l>
<l>che dai coralli e da le prezïose</l>
<l>perle uscir fanno i dolci accenti mozzi.</l>
<l>Le lacrime scendean tra gigli e rose,</l>
<l>là dove avien ch'alcuna se n'inghiozzi.</l>
<l>Piacciavi udir ne l'altro canto il resto,</l>
<l>Signor, che tempo è omai di finir questo.</l>
</lg>
</div1>

<div1 type="canto">
<head>Canto 13</head>
<lg type="ottava"><head>1</head>
<l>Ben furo aventurosi i cavallieri</l>
<l>ch'erano a quella età, che nei valloni,</l>
<l>ne le scure spelonche e boschi fieri,</l>
<l>tane di serpi, d'orsi e di leoni,</l>
<l>trovavan quel che nei palazzi altieri</l>
<l>a pena or trovar puon giudici buoni:</l>
<l>donne, che ne la lor più fresca etade</l>
<l>sien degne d'aver titol di beltade.</l>
</lg>
<lg type="ottava"><head>2</head>
<l>Di sopra vi narrai che ne la grotta</l>
<l>avea trovato Orlando una donzella,</l>
<l>e che le dimandò ch'ivi condotta</l>
<l>l'avesse: or seguitando, dico ch'ella,</l>
<l>poi che più d'un signiozzo l'ha interrotta,</l>
<l>con dolce e suavissima favella</l>
<l>al conte fa le sue sciagure note,</l>
<l>con quella brevità che meglio puote.</l>
</lg>
<lg type="ottava"><head>3</head>
<l>- Ben che io sia certa (dice), o cavalliero,</l>
<l>ch'io porterò del mio parlar supplizio,</l>
<l>perché a colui che qui m'ha chiusa, spero</l>
<l>che costei ne darà subito indizio;</l>
<l>pur son disposta non celarti il vero,</l>
<l>e vada la mia vita in precipizio.</l>
<l>E ch'aspettar poss'io da lui più gioia,</l>
<l>che 'l si disponga un dì voler ch'io muoia?</l>
</lg>
<lg type="ottava"><head>4</head>
<l>Isabella sono io, che figlia fui</l>
<l>del re mal fortunato di Gallizia.</l>
<l>Ben dissi fui; ch'or non son più di lui,</l>
<l>ma di dolor, d'affanno e di mestizia.</l>
<l>Colpa d'Amor: ch'io non saprei di cui</l>
<l>dolermi più che de la sua nequizia;</l>
<l>che dolcemente nei principii applaude,</l>
<l>e tesse di nascosto inganno e fraude.</l>
</lg>
<lg type="ottava"><head>5</head>
<l>Già mi vivea di mia sorte felice,</l>
<l>gentil, giovane, ricca, onesta e bella:</l>
<l>vile e povera or sono, or infelice;</l>
<l>e s'altra è peggior sorte, io sono in quella.</l>
<l>Ma voglio sappi la prima radice</l>
<l>che produsse quel mal che mi flagella;</l>
<l>e ben ch'aiuto poi da te non esca,</l>
<l>poco non mi parrà, che te n'incresca.</l>
</lg>
<lg type="ottava"><head>6</head>
<l>Mio patre fe' in Baiona alcune giostre,</l>
<l>esser denno oggimai dodici mesi.</l>
<l>Trasse la fama ne le terre nostre</l>
<l>cavallieri a giostrar di più paesi.</l>
<l>Fra gli altri (o sia ch'Amor così mi mostre,</l>
<l>o che virtù pur se stessa palesi)</l>
<l>mi parve da lodar Zerbino solo,</l>
<l>che del gran re di Scozia era figliuolo.</l>
</lg>
<lg type="ottava"><head>7</head>
<l>Il qual poi che far pruove in campo vidi</l>
<l>miracolose di cavalleria,</l>
<l>fui presa del suo amore; e non m'avidi,</l>
<l>ch'io mi conobbi più non esser mia.</l>
<l>E pur, ben che 'l suo amor così mi guidi,</l>
<l>mi giova sempre avere in fantasia</l>
<l>ch'io non misi il mio core in luogo immondo,</l>
<l>ma nel più degno e bel ch'oggi sia al mondo.</l>
</lg>
<lg type="ottava"><head>8</head>
<l>Zerbino di bellezza e di valore</l>
<l>sopra tutti i signori era eminente.</l>
<l>Mostrommi, e credo mi portasse amore,</l>
<l>e che di me non fosse meno ardente.</l>
<l>Non ci mancò chi del commune ardore</l>
<l>interprete fra noi fosse sovente,</l>
<l>poi che di vista ancor fummo disgiunti;</l>
<l>che gli animi restâr sempre congiunti.</l>
</lg>
<lg type="ottava"><head>9</head>
<l>Però che dato fine alla gran festa,</l>
<l>il mio Zerbino in Scozia fe' ritorno.</l>
<l>Se sai che cosa è amor, ben sai che mesta</l>
<l>restai, di lui pensando notte e giorno;</l>
<l>et era certa che non men molesta</l>
<l>fiamma intorno il suo cor facea soggiorno.</l>
<l>Egli non fece al suo disio più schermi,</l>
<l>se non che cercò via di seco avermi.</l>
</lg>
<lg type="ottava"><head>10</head>
<l>E perché vieta la diversa fede</l>
<l>(essendo egli cristiano, io saracina)</l>
<l>ch'al mio padre per moglie non mi chiede,</l>
<l>per furto indi levarmi si destina.</l>
<l>Fuor de la ricca mia patria, che siede</l>
<l>tra verdi campi allato alla marina,</l>
<l>aveva un bel giardin sopra una riva,</l>
<l>che colli intorno e tutto il mar scopriva.</l>
</lg>
<lg type="ottava"><head>11</head>
<l>Gli parve il luogo a fornir ciò disposto,</l>
<l>che la diversa religion ci vieta;</l>
<l>e mi fa saper l'ordine che posto</l>
<l>avea di far la nostra vita lieta.</l>
<l>Appresso a Santa Marta avea nascosto</l>
<l>con gente armata una galea secreta,</l>
<l>in guardia d'Odorico di Biscaglia,</l>
<l>in mare e in terra mastro di battaglia.</l>
</lg>
<lg type="ottava"><head>12</head>
<l>Né potendo in persona far l'effetto</l>
<l>perch'egli allora era dal padre antico</l>
<l>a dar soccorso al re di Francia astretto,</l>
<l>manderia in vece sua questo Odorico,</l>
<l>che fra tutti i fedeli amici eletto</l>
<l>s'avea pel più fedele e pel più amico:</l>
<l>e bene esser dovea, se i benefici</l>
<l>sempre hanno forza d'acquistar gli amici.</l>
</lg>
<lg type="ottava"><head>13</head>
<l>Verria costui sopra un navilio armato,</l>
<l>al terminato tempo indi a levarmi.</l>
<l>E così venne il giorno disiato,</l>
<l>che dentro il mio giardin lasciai trovarmi.</l>
<l>Odorico la notte, accompagnato</l>
<l>di gente valorosa all'acqua e all'armi,</l>
<l>smontò ad un fiume alla città vicino,</l>
<l>e venne chetamente al mio giardino.</l>
</lg>
<lg type="ottava"><head>14</head>
<l>Quindi fui tratta alla galea spalmata</l>
<l>prima che la città n'avesse avisi.</l>
<l>De la famiglia ignuda e disarmata</l>
<l>altri fuggiro, altri restaro uccisi,</l>
<l>parte captiva meco fu menata.</l>
<l>Così da la mia terra io mi divisi,</l>
<l>con quanto gaudio non ti potrei dire,</l>
<l>sperando in breve il mio Zerbin fruire.</l>
</lg>
<lg type="ottava"><head>15</head>
<l>Voltati sopra Mongia eramo a pena</l>
<l>quando ci assalse alla sinistra sponda</l>
<l>un vento che turbò l'aria serena,</l>
<l>e turbò il mare, e al ciel gli levò l'onda.</l>
<l>Salta un maestro ch'a traverso mena,</l>
<l>e cresce ad ora ad ora, e soprabonda;</l>
<l>e cresce e soprabonda con tal forza,</l>
<l>che val poco alternar poggia con orza.</l>
</lg>
<lg type="ottava"><head>16</head>
<l>Non giova calar vele, e l'arbor sopra</l>
<l>corsia legar, né ruinar castella;</l>
<l>che ci veggiàn mal grado portar sopra</l>
<l>acuti scogli, appresso alla Rocella.</l>
<l>Se non ci aiuta quel che sta di sopra,</l>
<l>ci spinge in terra la crudel procella.</l>
<l>Il vento rio ne caccia in maggior fretta,</l>
<l>che d'arco mai non si aventò saetta.</l>
</lg>
<lg type="ottava"><head>17</head>
<l>Vide il periglio il Biscaglino, e a quello</l>
<l>usò un rimedio che fallir suol spesso:</l>
<l>ebbe ricorso subito al battello;</l>
<l>calossi, e me calar fece con esso.</l>
<l>Sceser dui altri, e ne scendea un drapello,</l>
<l>se i primi scesi l'avesser concesso;</l>
<l>ma con le spade li tenner discosto,</l>
<l>tagliâr la fune, e ci allargamo tosto.</l>
</lg>
<lg type="ottava"><head>18</head>
<l>Fummo gittati a salvamento al lito</l>
<l>noi che nel palischermo eramo scesi;</l>
<l>periron gli altri col legno sdrucito;</l>
<l>in preda al mare andâr tutti gli arnesi.</l>
<l>All'eterna Bontade, all'infinito</l>
<l>Amor, rendendo grazie, le man stesi,</l>
<l>che non m'avessi dal furor marino</l>
<l>lasciato tor di riveder Zerbino.</l>
</lg>
<lg type="ottava"><head>19</head>
<l>Come ch'io avessi sopra il legno e vesti</l>
<l>lasciato e gioie e l'altre cose care,</l>
<l>pur che la speme di Zerbin mi resti,</l>
<l>contenta son che s'abbi il resto il mare.</l>
<l>Non sono, ove scendemo, i liti pesti</l>
<l>d'alcun sentier, né intorno albergo appare;</l>
<l>ma solo il monte, al qual mai sempre fiede</l>
<l>l'ombroso capo il vento, e 'l mare il piede.</l>
</lg>
<lg type="ottava"><head>20</head>
<l>Quivi il crudo tiranno Amor, che sempre</l>
<l>d'ogni promessa sua fu disleale,</l>
<l>e sempre guarda come involva e stempre</l>
<l>ogni nostro disegno razionale,</l>
<l>mutò con triste e disoneste tempre</l>
<l>mio conforto in dolor, mio bene in male;</l>
<l>che quell'amico, in chi Zerbin si crede,</l>
<l>di desire arse, et agghiacciò di fede.</l>
</lg>
<lg type="ottava"><head>21</head>
<l>O che m'avesse in mar bramata ancora,</l>
<l>né fosse stato a dimostrarlo ardito,</l>
<l>o cominciassi il desiderio allora</l>
<l>che l'agio v'ebbe dal solingo lito;</l>
<l>disegnò quivi senza più dimora</l>
<l>condurre a fin l'ingordo suo appetito;</l>
<l>ma prima da sé tôrre un de li dui</l>
<l>che nel battel campati eran con nui.</l>
</lg>
<lg type="ottava"><head>22</head>
<l>Quell'era omo di Scozia, Almonio detto,</l>
<l>che mostrava a Zerbin portar gran fede;</l>
<l>e commendato per guerrier perfetto</l>
<l>da lui fu, quando ad Odorico il diede.</l>
<l>Disse a costui che biasmo era e difetto,</l>
<l>se mi traeano alla Rocella a piede;</l>
<l>e lo pregò ch'inanti volesse ire</l>
<l>a farmi incontra alcun ronzin venire.</l>
</lg>
<lg type="ottava"><head>23</head>
<l>Almonio, che di ciò nulla temea,</l>
<l>immantinente inanzi il camin piglia</l>
<l>alla città che 'l bosco ci ascondea,</l>
<l>e non era lontana oltra sei miglia.</l>
<l>Odorico scoprir sua voglia rea</l>
<l>all'altro finalmente si consiglia;</l>
<l>sì perché tor non se lo sa d'appresso,</l>
<l>sì perché avea gran confidenzia in esso.</l>
</lg>
<lg type="ottava"><head>24</head>
<l>Era Corebo di Bilbao nomato</l>
<l>quel di ch'io parlo, che con noi rimase;</l>
<l>che da fanciullo picciolo allevato</l>
<l>s'era con lui ne le medesme case.</l>
<l>Poter con lui communicar l'ingrato</l>
<l>pensiero il traditor si persuase,</l>
<l>sperando ch'ad amar saria più presto</l>
<l>il piacer de l'amico, che l'onesto.</l>
</lg>
<lg type="ottava"><head>25</head>
<l>Corebo, che gentile era e cortese,</l>
<l>non lo poté ascoltar senza gran sdegno:</l>
<l>lo chiamò traditore, e gli contese</l>
<l>con parole e con fatti il rio disegno.</l>
<l>Grande ira all'uno e all'altro il core accese,</l>
<l>e con le spade nude ne fêr segno.</l>
<l>Al trar de' ferri, io fui da la paura</l>
<l>volta a fuggir per l'alta selva oscura.</l>
</lg>
<lg type="ottava"><head>26</head>
<l>Odorico, che mastro era di guerra,</l>
<l>in pochi colpi a tal vantaggio venne,</l>
<l>che per morto lasciò Corebo in terra,</l>
<l>e per le mie vestigie il camin tenne.</l>
<l>Prestògli Amor (se 'l mio creder non erra),</l>
<l>acciò potesse giungermi, le penne;</l>
<l>e gl'insegnò molte lusinghe e prieghi,</l>
<l>con che ad amarlo e compiacer mi pieghi.</l>
</lg>
<lg type="ottava"><head>27</head>
<l>Ma tutto è indarno; che fermata e certa</l>
<l>più tosto era a morir, ch'a satisfarli.</l>
<l>Poi ch'ogni priego, ogni lusinga esperta</l>
<l>ebbe e minaccie, e non potean giovarli,</l>
<l>si ridusse alla forza a faccia aperta.</l>
<l>Nulla mi val che supplicando parli</l>
<l>de la fé ch'avea in lui Zerbino avuta,</l>
<l>e ch'io ne le sue man m'era creduta.</l>
</lg>
<lg type="ottava"><head>28</head>
<l>Poi che gittar mi vidi i prieghi invano,</l>
<l>né mi sperare altronde altro soccorso,</l>
<l>e che più sempre cupido e villano</l>
<l>a me venìa, come famelico orso;</l>
<l>io mi difesi con piedi e con mano,</l>
<l>et adopra'vi sin a l'ugne e il morso:</l>
<l>pela'gli il mento, e gli graffiai la pelle,</l>
<l>con stridi che n'andavano alle stelle.</l>
</lg>
<lg type="ottava"><head>29</head>
<l>Non so se fosse caso, o li miei gridi</l>
<l>che si doveano udir lungi una lega,</l>
<l>o pur ch'usati sian correre ai lidi</l>
<l>quando navilio alcun si rompe o anniega;</l>
<l>sopra il monte una turba apparir vidi,</l>
<l>e questa al mare e verso noi si piega.</l>
<l>Come la vede il Biscaglin venire,</l>
<l>lascia l'impresa, e voltasi a fuggire.</l>
</lg>
<lg type="ottava"><head>30</head>
<l>Contra quel disleal mi fu adiutrice</l>
<l>questa turba, signor; ma a quella image</l>
<l>che sovente in proverbio il vulgo dice:</l>
<l>cader de la padella ne la brage.</l>
<l>Gli è ver ch'io non son stata sì infelice,</l>
<l>né le lor menti ancor tanto malvage,</l>
<l>ch'abbino violata mia persona:</l>
<l>non che sia in lor virtù, né cosa buona;</l>
</lg>
<lg type="ottava"><head>31</head>
<l>ma perché se mi serban, come io sono,</l>
<l>vergine, speran vendermi più molto.</l>
<l>Finito è il mese ottavo e viene il nono,</l>
<l>che fu il mio vivo corpo qui sepolto.</l>
<l>Del mio Zerbino ogni speme abbandono;</l>
<l>che già, per quanto ho da lor detti accolto,</l>
<l>m'han promessa e venduta a un mercadante,</l>
<l>che portare al soldan mi de' in Levante. -</l>
</lg>
<lg type="ottava"><head>32</head>
<l>Così parlava la gentil donzella;</l>
<l>e spesso con signozzi e con sospiri</l>
<l>interrompea l'angelica favella,</l>
<l>da muovere a pietade aspidi e tiri.</l>
<l>Mentre sua doglia così rinovella,</l>
<l>o forse disacerba i suoi martìri,</l>
<l>da venti uomini entrâr ne la spelonca,</l>
<l>armati chi di spiedo e chi di ronca.</l>
</lg>
<lg type="ottava"><head>33</head>
<l>Il primo d'essi, uom di spietato viso,</l>
<l>ha solo un occhio, e sguardo scuro e bieco;</l>
<l>l'altro, d'un colpo che gli avea reciso</l>
<l>il naso e la mascella, è fatto cieco.</l>
<l>Costui vedendo il cavalliero assiso</l>
<l>con la vergine bella entro allo speco,</l>
<l>volto a' compagni, disse: - Ecco augel nuovo,</l>
<l>a cui non tesi, e ne la rete il truovo. -</l>
</lg>
<lg type="ottava"><head>34</head>
<l>Poi disse al conte: - Uomo non vidi mai</l>
<l>più commodo di te, né più oportuno.</l>
<l>Non so se ti se' apposto, o se lo sai</l>
<l>perché te l'abbia forse detto alcuno,</l>
<l>che sì bell'arme io desiava assai,</l>
<l>e questo tuo leggiadro abito bruno.</l>
<l>Venuto a tempo veramente sei,</l>
<l>per riparare agli bisogni miei. -</l>
</lg>
<lg type="ottava"><head>35</head>
<l>Sorrise amaramente, in piè salito,</l>
<l>Orlando, e fe' risposta al mascalzone:</l>
<l>- Io ti venderò l'arme ad un partito</l>
<l>che non ha mercadante in sua ragione. -</l>
<l>Del fuoco, ch'avea appresso, indi rapito</l>
<l>pien di fuoco e di fumo uno stizzone,</l>
<l>trasse, e percosse il malandrino a caso,</l>
<l>dove confina con le ciglia il naso.</l>
</lg>
<lg type="ottava"><head>36</head>
<l>Lo stizzone ambe le palpèbre colse,</l>
<l>ma maggior danno fe' ne la sinistra;</l>
<l>che quella parte misera gli tolse,</l>
<l>che de la luce, sola, era ministra.</l>
<l>Né d'acciecarlo contentar si vòlse</l>
<l>il colpo fier, s'ancor non lo registra</l>
<l>tra quelli spirti che con suoi compagni</l>
<l>fa star Chiron dentro ai bollenti stagni.</l>
</lg>
<lg type="ottava"><head>37</head>
<l>Ne la spelonca una gran mensa siede</l>
<l>grossa duo palmi, e spaziosa in quadro,</l>
<l>che sopra un mal pulito e grosso piede,</l>
<l>cape con tutta la famiglia il ladro.</l>
<l>Con quell'agevolezza che si vede</l>
<l>gittar la canna lo Spagnuol leggiadro,</l>
<l>Orlando il grave desco da sé scaglia</l>
<l>dove ristretta insieme è la canaglia.</l>
</lg>
<lg type="ottava"><head>38</head>
<l>A chi 'l petto, a chi 'l ventre, a chi la testa,</l>
<l>a chi rompe le gambe, a chi le braccia;</l>
<l>di ch'altri muore, altri storpiato resta:</l>
<l>chi meno è offeso, di fuggir procaccia.</l>
<l>Così talvolta un grave sasso pesta</l>
<l>e fianchi e lombi, e spezza capi e schiaccia,</l>
<l>gittato sopra un gran drapel di biscie,</l>
<l>che dopo il verno al sol si goda e liscie.</l>
</lg>
<lg type="ottava"><head>39</head>
<l>Nascono casi, e non saprei dir quanti:</l>
<l>una muore, una parte senza coda,</l>
<l>un'altra non si può muover davanti,</l>
<l>e 'l deretano indarno aggira e snoda;</l>
<l>un'altra, ch'ebbe più propizii i santi,</l>
<l>striscia fra l'erbe, e va serpendo a proda.</l>
<l>Il colpo orribil fu, ma non mirando,</l>
<l>poi che lo fece il valoroso Orlando.</l>
</lg>
<lg type="ottava"><head>40</head>
<l>Quei che la mensa o nulla o poco offese</l>
<l>(e Turpin scrive a punto che fur sette),</l>
<l>ai piedi raccomandan sue difese:</l>
<l>ma ne l'uscita il paladin si mette;</l>
<l>e poi che presi gli ha senza contese,</l>
<l>le man lor lega con la fune istrette,</l>
<l>con una fune al suo bisogno destra,</l>
<l>che ritrovò ne la casa silvestra.</l>
</lg>
<lg type="ottava"><head>41</head>
<l>Poi li strascina fuor de la spelonca,</l>
<l>dove facea grande ombra un vecchio sorbo.</l>
<l>Orlando con la spada i rami tronca,</l>
<l>e quelli attacca per vivanda al corbo.</l>
<l>Non bisognò catena in capo adonca;</l>
<l>che per purgare il mondo di quel morbo,</l>
<l>l'arbor medesmo gli uncini prestolli,</l>
<l>con che pel mento Orlando ivi attaccolli.</l>
</lg>
<lg type="ottava"><head>42</head>
<l>La donna vecchia, amica a' malandrini,</l>
<l>poi che restar tutti li vide estinti,</l>
<l>fuggì piangendo e con le mani ai crini,</l>
<l>per selve e boscherecci labirinti.</l>
<l>Dopo aspri e malagevoli camini,</l>
<l>a gravi passi e dal timor sospinti,</l>
<l>in ripa un fiume in un guerrier scontrosse;</l>
<l>ma diferisco a ricontar chi fosse:</l>
</lg>
<lg type="ottava"><head>43</head>
<l>e torno all'altra, che si raccomanda</l>
<l>al paladin che non la lasci sola;</l>
<l>e dice di seguirlo in ogni banda.</l>
<l>Cortesemente Orlando la consola;</l>
<l>e quindi, poi ch'uscì con la ghirlanda</l>
<l>di rose adorna e di purpurea stola</l>
<l>la bianca Aurora al solito camino,</l>
<l>partì con Isabella il paladino.</l>
</lg>
<lg type="ottava"><head>44</head>
<l>Senza trovar cosa che degna sia</l>
<l>d'istoria, molti giorni insieme andaro;</l>
<l>e finalmente un cavallier per via,</l>
<l>che prigione era tratto, riscontraro.</l>
<l>Chi fosse, dirò poi; ch'or me ne svia</l>
<l>tal, di chi udir non vi sarà men caro:</l>
<l>la figliuola d'Amon, la qual lasciai</l>
<l>languida dianzi in amorosi guai.</l>
</lg>
<lg type="ottava"><head>45</head>
<l>La bella donna, disiando invano</l>
<l>ch'a lei facesse il suo Ruggier ritorno,</l>
<l>stava a Marsilia, ove allo stuol pagano</l>
<l>dava da travagliar quasi ogni giorno;</l>
<l>il qual scorrea, rubando in monte e in piano,</l>
<l>per Linguadoca e per Provenza intorno:</l>
<l>et ella ben facea l'ufficio vero</l>
<l>di savio duca e d'ottimo guerriero.</l>
</lg>
<lg type="ottava"><head>46</head>
<l>Standosi quivi, e di gran spazio essendo</l>
<l>passato il tempo che tornare a lei</l>
<l>il suo Ruggier dovea, né lo vedendo,</l>
<l>vivea in timor di mille casi rei.</l>
<l>Un dì fra gli altri, che di ciò piangendo</l>
<l>stava solinga, le arrivò colei</l>
<l>che portò ne l'annel la medicina</l>
<l>che sanò il cor ch'avea ferito Alcina.</l>
</lg>
<lg type="ottava"><head>47</head>
<l>Come a sé ritornar senza il suo amante,</l>
<l>dopo sì lungo termine, la vede,</l>
<l>resta pallida e smorta, e sì tremante,</l>
<l>che non ha forza di tenersi in piede:</l>
<l>ma la maga gentil le va davante</l>
<l>ridendo, poi che del timor s'avede;</l>
<l>e con viso giocondo la conforta,</l>
<l>qual aver suol chi buone nuove apporta.</l>
</lg>
<lg type="ottava"><head>48</head>
<l>- Non temer (disse) di Ruggier, donzella,</l>
<l>ch'è vivo e sano, e come suol, t'adora;</l>
<l>ma non è già in sua libertà, che quella</l>
<l>pur gli ha levata il tuo nemico ancora:</l>
<l>et è bisogno che tu monti in sella,</l>
<l>se brami averlo, e che mi segui or ora;</l>
<l>che se mi segui, io t'aprirò la via</l>
<l>donde per te Ruggier libero fia. -</l>
</lg>
<lg type="ottava"><head>49</head>
<l>E seguitò, narrandole di quello</l>
<l>magico error che gli avea ordito Atlante:</l>
<l>che simulando d'essa il viso bello,</l>
<l>che captiva parea del rio gigante,</l>
<l>tratto l'avea ne l'incantato ostello,</l>
<l>dove sparito poi gli era davante;</l>
<l>e come tarda con simile inganno</l>
<l>le donne e i cavallier che di là vanno.</l>
</lg>
<lg type="ottava"><head>50</head>
<l>A tutti par, l'incantator mirando,</l>
<l>mirar quel che per sé brama ciascuno:</l>
<l>donna, scudier, compagno, amico; quando</l>
<l>il desiderio uman non è tutto uno.</l>
<l>Quindi il palagio van tutti cercando</l>
<l>con lungo affanno, e senza frutto alcuno;</l>
<l>e tanta è la speranza e il gran disire</l>
<l>del ritrovar, che non ne san partire.</l>
</lg>
<lg type="ottava"><head>51</head>
<l>- Come tu giungi (disse) in quella parte</l>
<l>che giace presso all'incantata stanza,</l>
<l>verrà l'incantatore a ritrovarte,</l>
<l>che terrà di Ruggiero ogni sembianza;</l>
<l>e ti farà parer con sua mal'arte,</l>
<l>ch'ivi lo vinca alcun di più possanza,</l>
<l>acciò che tu per aiutarlo vada</l>
<l>dove con gli altri poi ti tenga a bada.</l>
</lg>
<lg type="ottava"><head>52</head>
<l>Acciò l'inganni, in che son tanti e tanti</l>
<l>caduti, non ti colgan, sie avertita,</l>
<l>che se ben di Ruggier viso e sembianti</l>
<l>ti parrà di veder, che chieggia aita,</l>
<l>non gli dar fede tu; ma, come avanti</l>
<l>ti vien, fagli lasciar l'indegna vita:</l>
<l>né dubitar perciò che Ruggier muoia,</l>
<l>ma ben colui che ti dà tanta noia.</l>
</lg>
<lg type="ottava"><head>53</head>
<l>Ti parrà duro assai, ben lo conosco,</l>
<l>uccidere un che sembri il tuo Ruggiero:</l>
<l>pur non dar fede all'occhio tuo, che losco</l>
<l>farà l'incanto, e celeragli il vero.</l>
<l>Férmati, pria ch'io ti conduca al bosco,</l>
<l>sì che poi non si cangi il tuo pensiero;</l>
<l>che sempre di Ruggier rimarrai priva,</l>
<l>se lasci per viltà che 'l mago viva. -</l>
</lg>
<lg type="ottava"><head>54</head>
<l>La valorosa giovane, con questa</l>
<l>intenzion che 'l fraudolente uccida,</l>
<l>a pigliar l'arme, et a seguire è presta</l>
<l>Melissa; che sa ben quanto l'è fida.</l>
<l>Quella, or per terren culto, or per foresta,</l>
<l>a gran giornate e in gran fretta la guida,</l>
<l>cercando alleviarle tuttavia</l>
<l>con parlar grato la noiosa via.</l>
</lg>
<lg type="ottava"><head>55</head>
<l>E più di tutti i bei ragionamenti,</l>
<l>spesso le repetea ch'uscir di lei</l>
<l>e di Ruggier doveano gli eccellenti</l>
<l>principi e gloriosi semidei.</l>
<l>Come a Melissa fossino presenti</l>
<l>tutti i secreti degli eterni dèi,</l>
<l>tutte le cose ella sapea predire,</l>
<l>ch'avean per molti seculi a venire.</l>
</lg>
<lg type="ottava"><head>56</head>
<l>- Deh, come, o prudentissima mia scorta</l>
<l>(dicea alla maga l'inclita donzella),</l>
<l>molti anni prima tu m'hai fatto accorta</l>
<l>di tanta mia viril progenie bella;</l>
<l>così d'alcuna donna mi conforta,</l>
<l>che di mia stirpe sia, s'alcuna in quella</l>
<l>metter si può tra belle e virtuose. -</l>
<l>E la cortese maga le rispose:</l>
</lg>
<lg type="ottava"><head>57</head>
<l>- Da te uscir veggio le pudiche donne,</l>
<l>madri d'imperatori e di gran regi,</l>
<l>reparatrici e solide colonne</l>
<l>de case illustri e di domìni egregi;</l>
<l>che men degne non son ne le lor gonne,</l>
<l>ch'in arme i cavallier, di sommi pregi,</l>
<l>di pietà, di gran cor, di gran prudenza,</l>
<l>di somma e incomparabil continenza.</l>
</lg>
<lg type="ottava"><head>58</head>
<l>E s'io avrò da narrarti di ciascuna</l>
<l>che ne la stirpe tua sia d'onor degna,</l>
<l>troppo sarà; ch'io non ne veggio alcuna</l>
<l>che passar con silenzio mi convegna.</l>
<l>Ma ti farò, tra mille, scelta d'una</l>
<l>o di due coppie, acciò ch'a fin ne vegna.</l>
<l>Ne la spelonca perché nol dicesti?</l>
<l>che l'imagini ancor vedute avresti.</l>
</lg>
<lg type="ottava"><head>59</head>
<l>De la tua chiara stirpe uscirà quella</l>
<l>d'opere illustri e di bei studii amica,</l>
<l>ch'io non so ben se più leggiadra e bella</l>
<l>mi debba dire, o più saggia e pudica,</l>
<l>liberale e magnanima Isabella,</l>
<l>che del bel lume suo dì e notte aprica</l>
<l>farà la terra che sul Menzo siede,</l>
<l>a cui la madre d'Ocno il nome diede:</l>
</lg>
<lg type="ottava"><head>60</head>
<l>dove onorato e splendido certame</l>
<l>avrà col suo dignissimo consorte,</l>
<l>chi di lor più le virtù prezzi et ame,</l>
<l>e chi meglio apra a cortesia le porte.</l>
<l>S'un narrerà ch'al Taro e nel Reame</l>
<l>fu a liberar da' Galli Italia forte;</l>
<l>l'altra dirà: "Sol perché casta visse,</l>
<l>Penelope non fu minor d'Ulisse".</l>
</lg>
<lg type="ottava"><head>61</head>
<l>Gran cose e molte in brevi detti accolgo</l>
<l>di questa donna, e più dietro ne lasso,</l>
<l>che in quelli dì ch'io mi levai dal volgo,</l>
<l>mi fe' chiare Merlin dal cavo sasso.</l>
<l>E s'in questo gran mar la vela sciolgo,</l>
<l>di lunga Tifi in navigar trapasso.</l>
<l>Conchiudo in somma ch'ella avrà, per dono</l>
<l>de la virtù e del ciel, ciò ch'è di buono.</l>
</lg>
<lg type="ottava"><head>62</head>
<l>Seco avrà la sorella Beatrice,</l>
<l>a cui si converrà tal nome a punto:</l>
<l>ch'essa non sol del ben che qua giù lice,</l>
<l>per quel che viverà, toccherà il punto;</l>
<l>ma avrà forza di far seco felice</l>
<l>fra tutti i ricchi duci, il suo congiunto,</l>
<l>il qual, come ella poi lascierà il mondo,</l>
<l>così de l'infelici andrà nel fondo.</l>
</lg>
<lg type="ottava"><head>63</head>
<l>E Moro e Sforza e Viscontei colubri,</l>
<l>lei viva, formidabili saranno</l>
<l>da l'iperboree nievi ai lidi rubri,</l>
<l>da l'Indo ai monti ch'al tuo mar via dànno:</l>
<l>lei morta, andran col regno degl'Insubri,</l>
<l>e con grave di tutta Italia danno,</l>
<l>in servitute; e fia stimata, senza</l>
<l>costei, ventura la somma prudenza.</l>
</lg>
<lg type="ottava"><head>64</head>
<l>Vi saranno altre ancor, ch'avranno il nome</l>
<l>medesmo, e nasceran molt'anni prima:</l>
<l>di ch'una s'ornerà le sacre chiome</l>
<l>de la corona di Pannonia opima;</l>
<l>un'altra, poi che le terrene some</l>
<l>lasciate avrà, fia ne l'ausonio clima</l>
<l>collocata nel numer de le dive,</l>
<l>et avrà incensi e imagini votive.</l>
</lg>
<lg type="ottava"><head>65</head>
<l>De l'altre tacerò; che, come ho detto,</l>
<l>lungo sarebbe a ragionar di tante;</l>
<l>ben che per sé ciascuna abbia suggetto</l>
<l>degno, ch'eroica e chiara tuba cante.</l>
<l>Le Bianche, le Lucrezie io terrò in petto,</l>
<l>e le Costanze e l'altre, che di quante</l>
<l>splendide case Italia reggeranno,</l>
<l>reparatrici e madri ad esser hanno.</l>
</lg>
<lg type="ottava"><head>66</head>
<l>Più ch'altre fosser mai, le tue famiglie</l>
<l>saran ne le lor donne aventurose;</l>
<l>non dico in quella più de le lor figlie,</l>
<l>che ne l'alta onestà de le lor spose.</l>
<l>E acciò da te notizia anco si piglie</l>
<l>di questa parte che Merlin mi espose,</l>
<l>forse perch'io 'l dovessi a te ridire,</l>
<l>ho di parlarne non poco desire.</l>
</lg>
<lg type="ottava"><head>67</head>
<l>E dirò prima di Ricciarda, degno</l>
<l>esempio di fortezza e d'onestade:</l>
<l>vedova rimarrà, giovane, a sdegno</l>
<l>di Fortuna; il che spesso ai buoni accade.</l>
<l>I figli, privi del paterno regno,</l>
<l>esuli andar vedrà in strane contrade,</l>
<l>fanciulli in man degli aversari loro;</l>
<l>ma infine avrà il suo male amplo ristoro.</l>
</lg>
<lg type="ottava"><head>68</head>
<l>De l'alta stirpe d'Aragone antica</l>
<l>non tacerò la splendida regina,</l>
<l>di cui né saggia sì, né sì pudica</l>
<l>veggio istoria lodar greca o latina,</l>
<l>né a cui Fortuna più si mostri amica:</l>
<l>poi che sarà da la Bontà divina</l>
<l>elletta madre a parturir la bella</l>
<l>progenie, Alfonso, Ippolito e Isabella.</l>
</lg>
<lg type="ottava"><head>69</head>
<l>Costei sarà la saggia Leonora,</l>
<l>che nel tuo felice arbore s'inesta.</l>
<l>Che ti dirò de la seconda nuora,</l>
<l>succeditrice prossima di questa?</l>
<l>Lucrezia Borgia, di cui d'ora in ora</l>
<l>la beltà, la virtù, la fama onesta</l>
<l>e la fortuna crescerà, non meno</l>
<l>che giovin pianta in morbido terreno.</l>
</lg>
<lg type="ottava"><head>70</head>
<l>Qual lo stagno all'argento, il rame all'oro,</l>
<l>il campestre papavere alla rosa,</l>
<l>pallido salce al sempre verde alloro,</l>
<l>dipinto vetro a gemma preziosa;</l>
<l>tal a costei, ch'ancor non nata onoro,</l>
<l>sarà ciascuna insino a qui famosa</l>
<l>di singular beltà, di gran prudenzia,</l>
<l>e d'ogni altra lodevole eccellenzia.</l>
</lg>
<lg type="ottava"><head>71</head>
<l>E sopra tutti gli altri incliti pregi</l>
<l>che le saranno e a viva e a morta dati,</l>
<l>si loderà che di costumi regi</l>
<l>Ercole e gli altri figli avrà dotati,</l>
<l>e dato gran principio ai ricchi fregi</l>
<l>di che poi s'orneranno in toga e armati;</l>
<l>perché l'odor non se ne va sì in fretta,</l>
<l>ch'in nuovo vaso, o buono o rio, si metta.</l>
</lg>
<lg type="ottava"><head>72</head>
<l>Non voglio ch'in silenzio anco Renata</l>
<l>di Francia, nuora di costei, rimagna,</l>
<l>di Luigi il duodecimo Re nata,</l>
<l>e de l'eterna gloria di Bretagna.</l>
<l>Ogni virtù ch'in donna mai sia stata,</l>
<l>di poi che 'l fuoco scalda e l'acqua bagna,</l>
<l>e gira intorno il cielo, insieme tutta</l>
<l>per Renata adornar veggio ridutta.</l>
</lg>
<lg type="ottava"><head>73</head>
<l>Lungo sarà che d'Alda di Sansogna</l>
<l>narri, o de la contessa di Celano,</l>
<l>o di Bianca Maria di Catalogna,</l>
<l>o de la figlia del re sicigliano,</l>
<l>o de la bella Lippa da Bologna,</l>
<l>e d'altre; che s'io vo' di mano in mano</l>
<l>venirtene dicendo le gran lode,</l>
<l>entro in un alto mar che non ha prode. -</l>
</lg>
<lg type="ottava"><head>74</head>
<l>Poi che le racontò la maggior parte</l>
<l>de la futura stirpe a suo grand'agio,</l>
<l>più volte e più le replicò de l'arte</l>
<l>ch'avea tratto Ruggier dentro al palagio.</l>
<l>Melissa si fermò, poi che fu in parte</l>
<l>vicina al luogo del vecchio malvagio;</l>
<l>e non le parve di venir più inante,</l>
<l>acciò veduta non fosse da Atlante.</l>
</lg>
<lg type="ottava"><head>75</head>
<l>E la donzella di nuovo consiglia</l>
<l>di quel che mille volte ormai l'ha detto.</l>
<l>La lascia sola; e quella oltre a dua miglia</l>
<l>non cavalcò per un sentiero istretto,</l>
<l>che vide quel ch'al suo Ruggier simiglia;</l>
<l>e dui giganti di crudele aspetto</l>
<l>intorno avea, che lo stringean sì forte,</l>
<l>ch'era vicino esser condotto a morte.</l>
</lg>
<lg type="ottava"><head>76</head>
<l>Come la donna in tal periglio vede</l>
<l>colui che di Ruggiero ha tutti i segni,</l>
<l>subito cangia in sospizion la fede,</l>
<l>subito oblia tutti i suoi bei disegni.</l>
<l>Che sia in odio a Melissa Ruggier crede,</l>
<l>per nuova ingiuria e non intesi sdegni,</l>
<l>e cerchi far con disusata trama</l>
<l>che sia morto da lei che così l'ama.</l>
</lg>
<lg type="ottava"><head>77</head>
<l>Seco dicea: - Non è Ruggier costui,</l>
<l>che col cor sempre, et or con gli occhi veggio?</l>
<l>E s'or non veggio e non conosco lui,</l>
<l>che mai veder o mai conoscer deggio?</l>
<l>Perché voglio io de la credenza altrui</l>
<l>che la veduta mia giudichi peggio?</l>
<l>che senza gli occhi ancor, sol per se stesso</l>
<l>può il cor sentir se gli è lontano o appresso. -</l>
</lg>
<lg type="ottava"><head>78</head>
<l>Mentre che così pensa, ode la voce</l>
<l>che le par di Ruggier, chieder soccorso;</l>
<l>e vede quello a un tempo, che veloce</l>
<l>sprona il cavallo e gli ralenta il morso,</l>
<l>e l'un nemico e l'altro suo feroce,</l>
<l>che lo segue e lo caccia a tutto corso.</l>
<l>Di lor seguir la donna non rimase,</l>
<l>che si condusse all'incantate case.</l>
</lg>
<lg type="ottava"><head>79</head>
<l>De le quai non più tosto entrò le porte,</l>
<l>che fu sommersa nel commune errore.</l>
<l>Lo cercò tutto per vie dritte e torte</l>
<l>invan di su e di giù, dentro e di fuore;</l>
<l>né cessa notte o dì, tanto era forte</l>
<l>l'incanto: e fatto avea l'incantatore,</l>
<l>che Ruggier vede sempre, e gli favella,</l>
<l>né Ruggier lei, né lui riconosce ella.</l>
</lg>
<lg type="ottava"><head>80</head>
<l>Ma lasciàn Bradamante, e non v'incresca</l>
<l>udir che così resti in quello incanto;</l>
<l>che quando sarà il tempo ch'ella n'esca,</l>
<l>la farò uscire, e Ruggiero altretanto.</l>
<l>Come raccende il gusto il mutar esca,</l>
<l>così mi par che la mia istoria, quanto</l>
<l>or qua or là più variata sia,</l>
<l>meno a chi l'udirà noiosa fia.</l>
</lg>
<lg type="ottava"><head>81</head>
<l>Di molte fila esser bisogno parme</l>
<l>a condur la gran tela ch'io lavoro.</l>
<l>E però non vi spiaccia d'ascoltarme,</l>
<l>come fuor de le stanze il popul Moro</l>
<l>davanti al re Agramante ha preso l'arme,</l>
<l>che, molto minacciando ai Gigli d'oro,</l>
<l>lo fa assembrare ad una mostra nuova,</l>
<l>per saper quanta gente si ritruova.</l>
</lg>
<lg type="ottava"><head>82</head>
<l>Perch'oltre i cavallieri, oltre i pedoni</l>
<l>ch'al numero sottratti erano in copia,</l>
<l>mancavan capitani, e pur de' buoni,</l>
<l>e di Spagna e di Libia e d'Etiopia,</l>
<l>e le diverse squadre e le nazioni</l>
<l>givano errando senza guida propia;</l>
<l>per dare e capo et ordine a ciascuna,</l>
<l>tutto il campo alla mostra si raguna.</l>
</lg>
<lg type="ottava"><head>83</head>
<l>In supplimento de le turbe uccise</l>
<l>ne le battaglie e ne' fieri conflitti,</l>
<l>l'un signore in Ispagna, e l'altro mise</l>
<l>in Africa, ove molti n'eran scritti;</l>
<l>e tutti alli lor ordini divise,</l>
<l>e sotto i duci lor gli ebbe diritti.</l>
<l>Differirò, Signor, con grazia vostra,</l>
<l>ne l'altro canto l'ordine e la mostra.</l>
</lg>
</div1>

<div1 type="canto">
<head>Canto 14</head>
<lg type="ottava"><head>1</head>
<l>Nei molti assalti e nei crudel conflitti,</l>
<l>ch'avuti avea con Francia, Africa e Spagna,</l>
<l>morti erano infiniti, e derelitti</l>
<l>al lupo, al corvo, all'aquila griffagna;</l>
<l>e ben che i Franchi fossero più afflitti,</l>
<l>che tutta avean perduta la campagna,</l>
<l>più si doleano i Saracin, per molti</l>
<l>principi e gran baron ch'eran lor tolti.</l>
</lg>
<lg type="ottava"><head>2</head>
<l>Ebbon vittorie così sanguinose,</l>
<l>che lor poco avanzò di che allegrarsi.</l>
<l>E se alle antique le moderne cose,</l>
<l>invitto Alfonso, denno assimigliarsi;</l>
<l>la gran vittoria, onde alle virtuose</l>
<l>opere vostre può la gloria darsi,</l>
<l>di ch'aver sempre lacrimose ciglia</l>
<l>Ravenna debbe, a queste s'assimiglia:</l>
</lg>
<lg type="ottava"><head>3</head>
<l>quando, cedendo Morini e Picardi,</l>
<l>l'esercito normando e l'aquitano,</l>
<l>voi nel mezzo assaliste li stendardi</l>
<l>del quasi vincitor nimico ispano,</l>
<l>seguendo voi quei gioveni gagliardi,</l>
<l>che meritâr con valorosa mano</l>
<l>quel dì da voi, per onorati doni,</l>
<l>l'else indorate e gl'indorati sproni.</l>
</lg>
<lg type="ottava"><head>4</head>
<l>Con sì animosi petti che vi fôro</l>
<l>vicini o poco lungi al gran periglio,</l>
<l>crollaste sì le ricche Giande d'oro,</l>
<l>sì rompeste il baston giallo e vermiglio,</l>
<l>ch'a voi si deve il trionfale alloro,</l>
<l>che non fu guasto né sfiorato il Giglio.</l>
<l>D'un'altra fronde v'orna anco la chioma</l>
<l>l'aver servato il suo Fabrizio a Roma.</l>
</lg>
<lg type="ottava"><head>5</head>
<l>La gran Colonna del nome romano,</l>
<l>che voi prendeste, e che servaste intera,</l>
<l>vi dà più onor che se di vostra mano</l>
<l>fosse caduta la milizia fiera,</l>
<l>quanta n'ingrassa il campo ravegnano,</l>
<l>e quanta se n'andò senza bandiera</l>
<l>d'Aragon, di Castiglia e di Navarra,</l>
<l>veduto non giovar spiedi né carra.</l>
</lg>
<lg type="ottava"><head>6</head>
<l>Quella vittoria fu più di conforto</l>
<l>che d'allegrezza; perché troppo pesa</l>
<l>contra la gioia nostra il veder morto</l>
<l>il capitan di Francia e de l'impresa;</l>
<l>e seco avere una procella absorto</l>
<l>tanti principi illustri, ch'a difesa</l>
<l>dei regni lor, dei lor confederati,</l>
<l>di qua da le fredd'Alpi eran passati.</l>
</lg>
<lg type="ottava"><head>7</head>
<l>Nostra salute, nostra vita in questa</l>
<l>vittoria suscitata si conosce,</l>
<l>che difende che 'l verno e la tempesta</l>
<l>di Giove irato sopra noi non crosce:</l>
<l>ma né goder potiam, né farne festa,</l>
<l>sentendo i gran ramarichi e l'angosce,</l>
<l>ch'in veste bruna e lacrimosa guancia</l>
<l>le vedovelle fan per tutta Francia.</l>
</lg>
<lg type="ottava"><head>8</head>
<l>Bisogna che proveggia il re Luigi</l>
<l>di nuovi capitani alle sue squadre,</l>
<l>che per onor de l'aurea Fiordaligi</l>
<l>castighino le man rapaci e ladre,</l>
<l>che suore, e frati e bianchi e neri e bigi</l>
<l>violato hanno, e sposa e figlia e madre;</l>
<l>gittato in terra Cristo in sacramento,</l>
<l>per torgli un tabernaculo d'argento.</l>
</lg>
<lg type="ottava"><head>9</head>
<l>O misera Ravenna, t'era meglio</l>
<l>ch'al vincitor non fêssi resistenza;</l>
<l>far ch'a te fosse inanzi Brescia speglio,</l>
<l>che tu lo fossi a Arimino e a Faenza.</l>
<l>Manda, Luigi, il buon Traulcio veglio,</l>
<l>ch'insegni a questi tuoi più continenza,</l>
<l>e conti lor quanti per simil torti</l>
<l>stati ne sian per tutta Italia morti.</l>
</lg>
<lg type="ottava"><head>10</head>
<l>Come di capitani bisogna ora</l>
<l>che 'l re di Francia al campo suo proveggia,</l>
<l>così Marsilio et Agramante allora,</l>
<l>per dar buon reggimento alla sua greggia,</l>
<l>dai lochi dove il verno fe' dimora</l>
<l>vuol ch'in campagna all'ordine si veggia;</l>
<l>perché vedendo ove bisogno sia,</l>
<l>guida e governo ad ogni schiera dia.</l>
</lg>
<lg type="ottava"><head>11</head>
<l>Marsilio prima, e poi fece Agramante</l>
<l>passar la gente sua schiera per schiera.</l>
<l>I Catalani a tutti gli altri inante</l>
<l>di Dorifebo van con la bandiera.</l>
<l>Dopo vien, senza il suo re Folvirante,</l>
<l>che per man di Rinaldo già morto era,</l>
<l>la gente di Navarra; e lo re ispano</l>
<l>halle dato Isolier per capitano.</l>
</lg>
<lg type="ottava"><head>12</head>
<l>Balugante del popul di Leone,</l>
<l>Grandonio cura degli Algarbi piglia;</l>
<l>il fratel di Marsilio, Falsirone,</l>
<l>ha seco armata la minor Castiglia.</l>
<l>Seguon di Madarasso il gonfalone</l>
<l>quei che lasciato han Malaga e Siviglia,</l>
<l>dal mar di Gade a Cordova feconda</l>
<l>le verdi ripe ovunque il Beti inonda.</l>
</lg>
<lg type="ottava"><head>13</head>
<l>Stordilano e Tesira e Baricondo,</l>
<l>l'un dopo l'altro, mostra la sua gente:</l>
<l>Granata al primo, Ulisbona al secondo,</l>
<l>e Maiorica al terzo è ubidiente.</l>
<l>Fu d'Ulisbona re (tolto dal mondo</l>
<l>Larbin) Tesira, di Larbin parente.</l>
<l>Poi vien Gallizia, che sua guida, in vece</l>
<l>di Maricoldo, Serpentino fece.</l>
</lg>
<lg type="ottava"><head>14</head>
<l>Quei di Tolledo e quei di Calatrava,</l>
<l>di ch'ebbe Sinagon già la bandiera,</l>
<l>con tutta quella gente che si lava</l>
<l>in Guadiana e bee della riviera,</l>
<l>l'audace Matalista governava;</l>
<l>Bianzardin quei d'Asturga in una schiera</l>
<l>con quei di Salamanca e di Piagenza,</l>
<l>d'Avila, di Zamora e di Palenza.</l>
</lg>
<lg type="ottava"><head>15</head>
<l>Di quei di Saragosa e de la corte</l>
<l>del re Marsilio ha Ferraù il governo:</l>
<l>tutta la gente è ben armata e forte.</l>
<l>In questi è Malgarino, Balinverno,</l>
<l>Malzarise e Morgante, ch'una sorte</l>
<l>avea fatto abitar paese esterno;</l>
<l>che, poi che i regni lor lor furon tolti,</l>
<l>gli avea Marsilio in corte sua raccolti.</l>
</lg>
<lg type="ottava"><head>16</head>
<l>In questa è di Marsilio il gran bastardo,</l>
<l>Follicon d'Almeria, con Doriconte,</l>
<l>Bavarte e Largalifa et Analardo,</l>
<l>et Archidante il sagontino conte,</l>
<l>e Lamirante e Langhiran gagliardo,</l>
<l>e Malagur ch'avea l'astuzie pronte,</l>
<l>et altri et altri, di quai penso, dove</l>
<l>tempo sarà, di far veder le pruove.</l>
</lg>
<lg type="ottava"><head>17</head>
<l>Poi che passò l'esercito di Spagna</l>
<l>con bella mostra inanzi al re Agramante,</l>
<l>con la sua squadra apparve alla campagna</l>
<l>il re d'Oran, che quasi era gigante.</l>
<l>L'altra che vien, per Martasin si lagna,</l>
<l>il qual morto le fu da Bradamante;</l>
<l>e si duol ch'una femina si vanti</l>
<l>d'aver ucciso il re de' Garamanti.</l>
</lg>
<lg type="ottava"><head>18</head>
<l>Segue la terza schiera di Marmonda,</l>
<l>ch'Argosto morto abbandonò in Guascogna:</l>
<l>a questa un capo, come alla seconda</l>
<l>e come anco alla quarta, dar bisogna.</l>
<l>Quantunque il re Agramante non abonda</l>
<l>di capitani, pur ne finge e sogna:</l>
<l>dunque Buraldo, Ormida, Arganio elesse,</l>
<l>e dove uopo ne fu, guida li messe.</l>
</lg>
<lg type="ottava"><head>19</head>
<l>Diede ad Arganio quei di Libicana,</l>
<l>che piangean morto il negro Dudrinasso.</l>
<l>Guida Brunello i suoi di Tingitana,</l>
<l>con viso nubiloso e ciglio basso;</l>
<l>che, poi che ne la selva non lontana</l>
<l>dal castel ch'ebbe Atlante in cima al sasso,</l>
<l>gli fu tolto l'annel da Bradamante,</l>
<l>caduto era in disgrazia al re Agramante:</l>
</lg>
<lg type="ottava"><head>20</head>
<l>e se 'l fratel di Ferraù, Isoliero,</l>
<l>ch'a l'arbore legato ritrovollo,</l>
<l>non facea fede inanzi al re del vero,</l>
<l>avrebbe dato in su le forche un crollo.</l>
<l>Mutò, a' prieghi di molti, il re pensiero,</l>
<l>già avendo fatto porgli il laccio al collo:</l>
<l>gli lo fece levar, ma riserbarlo</l>
<l>pel primo error; che poi giurò impiccarlo:</l>
</lg>
<lg type="ottava"><head>21</head>
<l>sì ch'avea causa di venir Brunello</l>
<l>col viso mesto e con la testa china.</l>
<l>Seguia poi Farurante, e dietro a quello</l>
<l>eran cavalli e fanti di Maurina.</l>
<l>Venìa Libanio appresso, il re novello:</l>
<l>la gente era con lui di Constantina;</l>
<l>però che la corona e il baston d'oro</l>
<l>gli ha dato il re, che fu di Pinadoro.</l>
</lg>
<lg type="ottava"><head>22</head>
<l>Con la gente d'Esperia Soridano,</l>
<l>e Dorilon ne vien con quei di Setta;</l>
<l>ne vien coi Nasamoni Puliano.</l>
<l>Quelli d'Amonia il re Agricalte affretta;</l>
<l>Malabuferso quelli di Fizano.</l>
<l>Da Finadurro è l'altra squadra retta,</l>
<l>che di Canaria viene e di Marocco;</l>
<l>Balastro ha quei che fur del re Tardocco.</l>
</lg>
<lg type="ottava"><head>23</head>
<l>Due squadre, una di Mulga, una d'Arzilla,</l>
<l>seguono: e questa ha 'l suo signore antico;</l>
<l>quella n'è priva; e però il re sortilla,</l>
<l>e diella a Corineo suo fido amico.</l>
<l>E così de la gente d'Almansilla,</l>
<l>ch'ebbe Tanfirion, fe' re Caico;</l>
<l>diè quella di Getulia a Rimedonte.</l>
<l>Poi vien con quei di Cosca Balinfronte.</l>
</lg>
<lg type="ottava"><head>24</head>
<l>Quell'altra schiera è la gente di Bolga:</l>
<l>suo re è Clarindo, e già fu Mirabaldo.</l>
<l>Vien Baliverzo, il qual vuo' che tu tolga</l>
<l>di tutto il gregge pel maggior ribaldo.</l>
<l>Non credo in tutto il campo si disciolga</l>
<l>bandiera ch'abbia esercito più saldo</l>
<l>de l'altra, con che segue il re Sobrino,</l>
<l>né più di lui prudente Saracino.</l>
</lg>
<lg type="ottava"><head>25</head>
<l>Quei di Bellamarina, che Gualciotto</l>
<l>solea guidare, or guida il re d'Algieri</l>
<l>Rodomonte, e di Sarza, che condotto</l>
<l>di nuovo avea pedoni e cavallieri;</l>
<l>che mentre il sol fu nubiloso sotto</l>
<l>il gran centauro e i corni orridi e fieri,</l>
<l>fu in Africa mandato da Agramante,</l>
<l>onde venuto era tre giorni inante.</l>
</lg>
<lg type="ottava"><head>26</head>

<l>Non avea il campo d'Africa più forte,</l>
<l>né Saracin più audace di costui;</l>
<l>e più temean le parigine porte,</l>
<l>et avean più cagion di temer lui,</l>
<l>che Marsilio, Agramante, e la gran corte</l>
<l>ch'avea seguito in Francia questi dui:</l>
<l>e più d'ogni altro che facesse mostra,</l>
<l>era nimico de la fede nostra.</l>
</lg>
<lg type="ottava"><head>27</head>
<l>Vien Prusione, il re de l'Alvaracchie;</l>
<l>poi quel de la Zumara, Dardinello.</l>
<l>Non so s'abbiano o nottole o cornacchie,</l>
<l>o altro manco et importuno augello,</l>
<l>il qual dai tetti e da le fronde gracchie</l>
<l>futuro mal, predetto a questo e a quello,</l>
<l>che fissa in ciel nel dì seguente è l'ora</l>
<l>che l'uno e l'altro in quella pugna muora.</l>
</lg>

<lg type="ottava"><head>28</head>
<l>In campo non aveano altri a venire,</l>
<l>che quei di Tremisenne e di Norizia;</l>
<l>né si vedea alla mostra comparire</l>
<l>il segno lor, né dar di sé notizia.</l>
<l>Non sapendo Agramante che si dire,</l>
<l>né che pensar di questa lor pigrizia,</l>
<l>uno scudiero al fin gli fu condutto</l>
<l>del re di Tremisen, che narrò il tutto.</l>
</lg>
<lg type="ottava"><head>29</head>
<l>E gli narrò ch'Alzirdo e Manilardo</l>
<l>con molti altri de' suoi giaceano al campo.</l>
<l>- Signor (diss'egli), il cavallier gagliardo</l>
<l>ch'ucciso ha i nostri, ucciso avria il tuo campo,</l>
<l>se fosse stato a tôrsi via più tardo</l>
<l>di me, ch'a pena ancor così ne scampo.</l>
<l>Fa quel de' cavallieri e de' pedoni,</l>
<l>che 'l lupo fa di capre e di montoni. -</l>
</lg>
<lg type="ottava"><head>30</head>
<l>Era venuto pochi giorni avante</l>
<l>nel campo del re d'Africa un signore;</l>
<l>né in Ponente era, né in tutto Levante,</l>
<l>di più forza di lui, né di più core.</l>
<l>Gli facea grande onore il re Agramante,</l>
<l>per esser costui figlio e successore</l>
<l>in Tartaria del re Agrican gagliardo:</l>
<l>suo nome era il feroce Mandricardo.</l>
</lg>
<lg type="ottava"><head>31</head>
<l>Per molti chiari gesti era famoso,</l>
<l>e di sua fama tutto il mondo empìa;</l>
<l>ma lo facea più d'altro glorioso,</l>
<l>ch'al castel de la fata di Soria</l>
<l>l'usbergo avea acquistato luminoso</l>
<l>ch'Ettor troian portò mille anni pria,</l>
<l>per strana e formidabile aventura,</l>
<l>che 'l ragionarne pur mette paura.</l>
</lg>
<lg type="ottava"><head>32</head>
<l>Trovandosi costui dunque presente</l>
<l>a quel parlar, alzò l'ardita faccia;</l>
<l>e si dispose andare immantinente,</l>
<l>per trovar quel guerrier, dietro alla traccia.</l>
<l>Ritenne occulto il suo pensiero in mente,</l>
<l>o sia perché d'alcun stima non faccia,</l>
<l>o perché tema, se 'l pensier palesa,</l>
<l>ch'un altro inanzi a lui pigli l'impresa.</l>
</lg>
<lg type="ottava"><head>33</head>
<l>Allo scudier fe' dimandar come era</l>
<l>la sopravesta di quel cavalliero.</l>
<l>Colui rispose: - Quella è tutta nera,</l>
<l>lo scudo nero, e non ha alcun cimiero. -</l>
<l>E fu, Signor, la sua risposta vera,</l>
<l>perché lasciato Orlando avea il quartiero;</l>
<l>che come dentro l'animo era in doglia,</l>
<l>così imbrunir di fuor vòlse la spoglia.</l>
</lg>
<lg type="ottava"><head>34</head>
<l>Marsilio a Mandricardo avea donato</l>
<l>un destrier baio a scorza di castagna,</l>
<l>con gambe e chiome nere; et era nato</l>
<l>di frisa madre e d'un villan di Spagna.</l>
<l>Sopra vi salta Mandricardo armato,</l>
<l>e galoppando va per la campagna;</l>
<l>e giura non tornare a quelle schiere,</l>
<l>se non truova il campion da l'arme nere.</l>
</lg>
<lg type="ottava"><head>35</head>
<l>Molta incontrò de la paurosa gente</l>
<l>che da le man d'Orlando era fuggita,</l>
<l>chi del figliuol, chi del fratel dolente,</l>
<l>ch'inanzi agli occhi suoi perdé la vita.</l>
<l>Ancora la codarda e trista mente</l>
<l>ne la pallida faccia era sculpita;</l>
<l>ancor, per la paura che avuta hanno,</l>
<l>pallidi, muti et insensati vanno.</l>
</lg>
<lg type="ottava"><head>36</head>
<l>Non fe' lungo camin, che venne dove</l>
<l>crudel spettaculo ebbe et inumano,</l>
<l>ma testimonio alle mirabil pruove</l>
<l>che fur raconte inanzi al re africano.</l>
<l>Or mira questi, or quelli morti, e muove,</l>
<l>e vuol le piaghe misurar con mano,</l>
<l>mosso da strana invidia ch'egli porta</l>
<l>al cavallier ch'avea la gente morta.</l>
</lg>
<lg type="ottava"><head>37</head>
<l>Come lupo o mastin ch'ultimo giugne</l>
<l>al bue lasciato morto da' villani,</l>
<l>che truova sol le corna, l'ossa e l'ugne,</l>
<l>del resto son sfamati augelli e cani;</l>
<l>riguarda invano il teschio che non ugne:</l>
<l>così fa il crudel barbaro in que' piani.</l>
<l>Per duol bestemmia, e mostra invidia immensa</l>
<l>che venne tardi a così ricca mensa.</l>
</lg>
<lg type="ottava"><head>38</head>
<l>Quel giorno e mezzo l'altro segue incerto</l>
<l>il cavallier dal negro, e ne domanda.</l>
<l>Ecco vede un pratel d'ombre coperto,</l>
<l>che sì d'un alto fiume si ghirlanda,</l>
<l>che lascia a pena un breve spazio aperto,</l>
<l>dove l'acqua si torce ad altra banda.</l>
<l>Un simil luogo con girevol onda</l>
<l>sotto Ocricoli il Tevere circonda.</l>
</lg>
<lg type="ottava"><head>39</head>
<l>Dove entrar si potea, con l'arme indosso</l>
<l>stavano molti cavallieri armati.</l>
<l>Chiede il pagan, chi gli avea in stuol sì grosso,</l>
<l>et a che effetto insieme ivi adunati.</l>
<l>Gli fe' risposta il capitano, mosso</l>
<l>dal signoril sembiante e da' fregiati</l>
<l>d'oro e di gemme arnesi di gran pregio,</l>
<l>che lo mostravan cavalliero egregio.</l>
</lg>
<lg type="ottava"><head>40</head>
<l>- Dal nostro re siàn (disse) di Granata</l>
<l>chiamati in compagnia de la figliuola,</l>
<l>la quale al re di Sarza ha maritata,</l>
<l>ben che di ciò la fama ancor non vola.</l>
<l>Come appresso la sera racchetata</l>
<l>la cicaletta sia, ch'or s'ode sola,</l>
<l>avanti al padre fra l'ispane torme</l>
<l>la condurremo: intanto ella si dorme. -</l>
</lg>
<lg type="ottava"><head>41</head>
<l>Colui, che tutto il mondo vilipende,</l>
<l>disegna di veder tosto la pruova,</l>
<l>se quella gente o bene o mal difende</l>
<l>la donna, alla cui guardia si ritruova.</l>
<l>Disse: - Costei, per quanto se n'intende,</l>
<l>è bella; e di saperlo ora mi giova.</l>
<l>A·llei mi mena, o falla qui venire;</l>
<l>ch'altrove mi convien subito gire. -</l>
</lg>
<lg type="ottava"><head>42</head>
<l>- Esser per certo déi pazzo solenne, -</l>
<l>rispose il Granatin, né più gli disse.</l>
<l>Ma il Tartaro a ferir tosto lo venne</l>
<l>con l'asta bassa, e il petto gli trafisse;</l>
<l>che la corazza il colpo non sostenne,</l>
<l>e forza fu che morto in terra gisse.</l>
<l>L'asta ricovra il figlio d'Agricane,</l>
<l>perché altro da ferir non gli rimane.</l>
</lg>
<lg type="ottava"><head>43</head>
<l>Non porta spada né baston; che quando</l>
<l>l'arme acquistò, che fur d'Ettor troiano,</l>
<l>perché trovò che lor mancava il brando,</l>
<l>gli convenne giurar (né giurò invano)</l>
<l>che fin che non togliea quella d'Orlando,</l>
<l>mai non porrebbe ad altra spada mano:</l>
<l>Durindana ch'Almonte ebbe in gran stima,</l>
<l>e Orlando or porta, Ettor portava prima.</l>
</lg>
<lg type="ottava"><head>44</head>
<l>Grande è l'ardir del Tartaro, che vada</l>
<l>con disvantaggio tal contra coloro,</l>
<l>gridando: - Chi mi vuol vietar la strada? -</l>
<l>E con la lancia si cacciò tra loro.</l>
<l>Chi l'asta abbassa, e chi tra' fuor la spada;</l>
<l>e d'ogn'intorno subito gli fôro.</l>
<l>Egli ne fece morire una frotta,</l>
<l>prima che quella lancia fosse rotta.</l>
</lg>
<lg type="ottava"><head>45</head>
<l>Rotta che se la vede, il gran troncone,</l>
<l>che resta intero, ad ambe mani afferra;</l>
<l>e fa morir con quel tante persone,</l>
<l>che non fu vista mai più crudel guerra.</l>
<l>Come tra' Filistei l'ebreo Sansone</l>
<l>con la mascella che levò di terra,</l>
<l>scudi spezza, elmi schiaccia, e un colpo spesso</l>
<l>spenge i cavalli ai cavallieri appresso.</l>
</lg>
<lg type="ottava"><head>46</head>
<l>Correno a morte que' miseri a gara,</l>
<l>né perché cada l'un, l'altro andar cessa;</l>
<l>che la maniera del morire, amara</l>
<l>lor par più assai che non è morte istessa.</l>
<l>Patir non ponno che la vita cara</l>
<l>tolta lor sia da un pezzo d'asta fessa,</l>
<l>e sieno sotto alle picchiate strane</l>
<l>a morir giunti, come biscie o rane.</l>
</lg>
<lg type="ottava"><head>47</head>
<l>Ma poi ch'a spese lor si furo accorti</l>
<l>che male in ogni guisa era morire,</l>
<l>sendo già presso alli duo terzi morti,</l>
<l>tutto l'avanzo cominciò a fuggire.</l>
<l>Come del proprio aver via se gli porti,</l>
<l>il Saracin crudel non può patire</l>
<l>ch'alcun di quella turba sbigottita</l>
<l>da lui partir si debba con la vita.</l>
</lg>
<lg type="ottava"><head>48</head>
<l>Come in palude asciutta dura poco</l>
<l>stridula canna, o in campo àrrida stoppia</l>
<l>contra il soffio di borea e contra il fuoco</l>
<l>che 'l cauto agricultore insieme accoppia,</l>
<l>quando la vaga fiamma occupa il loco,</l>
<l>e scorre per li solchi, e stride e scoppia;</l>
<l>così costor contra la furia accesa</l>
<l>di Mandricardo fan poca difesa.</l>
</lg>
<lg type="ottava"><head>49</head>
<l>Poscia ch'egli restar vede l'entrata,</l>
<l>che mal guardata fu, senza custode;</l>
<l>per la via che di nuovo era segnata</l>
<l>ne l'erba, e al suono dei ramarchi ch'ode,</l>
<l>viene a veder la donna di Granata,</l>
<l>se di bellezze è pari alle sue lode:</l>
<l>passa tra i corpi de la gente morta,</l>
<l>dove gli dà, torcendo, il fiume porta.</l>
</lg>
<lg type="ottava"><head>50</head>
<l>E Doralice in mezzo il prato vede</l>
<l>(che così nome la donzella avea),</l>
<l>la qual, suffolta da l'antico piede</l>
<l>d'un frassino silvestre, si dolea.</l>
<l>Il pianto, come un rivo che succede</l>
<l>di viva vena, nel bel sen cadea;</l>
<l>e nel bel viso si vedea che insieme</l>
<l>de l'altrui mal si duole, e del suo teme.</l>
</lg>
<lg type="ottava"><head>51</head>
<l>Crebbe il timor, come venir lo vide</l>
<l>di sangue brutto e con faccia empia e oscura,</l>
<l>e 'l grido sin al ciel l'aria divide,</l>
<l>di sé e de la sua gente per paura;</l>
<l>che, oltre i cavallier, v'erano guide</l>
<l>che de la bella infante aveano cura,</l>
<l>maturi vecchi, e assai donne e donzelle</l>
<l>del regno di Granata, e le più belle.</l>
</lg>
<lg type="ottava"><head>52</head>
<l>Come il Tartaro vede quel bel viso</l>
<l>che non ha paragone in tutta Spagna,</l>
<l>e c'ha nel pianto (or ch'esser de' nel riso?)</l>
<l>tesa d'Amor l'inestricabil ragna;</l>
<l>non sa se vive o in terra o in paradiso:</l>
<l>né de la sua vittoria altro guadagna,</l>
<l>se non che in man de la sua prigioniera</l>
<l>si dà prigione, e non sa in qual maniera.</l>
</lg>
<lg type="ottava"><head>53</head>
<l>A·llei però non si concede tanto,</l>
<l>che del travaglio suo le doni il frutto;</l>
<l>ben che piangendo ella dimostri, quanto</l>
<l>possa donna mostrar, dolore e lutto.</l>
<l>Egli, sperando volgerle quel pianto</l>
<l>in sommo gaudio, era disposto al tutto</l>
<l>menarla seco; e sopra un bianco ubino</l>
<l>montar la fece, e tornò al suo camino.</l>
</lg>
<lg type="ottava"><head>54</head>
<l>Donne e donzelle e vecchi et altra gente,</l>
<l>ch'eran con lei venuti di Granata,</l>
<l>tutti licenziò benignamente,</l>
<l>dicendo: - Assai da me fia accompagnata;</l>
<l>io mastro, io balia, io le sarò sergente</l>
<l>in tutti i suoi bisogni: a Dio, brigata. -</l>
<l>Così, non gli possendo far riparo,</l>
<l>piangendo e sospirando se n'andaro;</l>
</lg>
<lg type="ottava"><head>55</head>
<l>tra lor dicendo: - Quanto doloroso</l>
<l>ne sarà il padre, come il caso intenda!</l>
<l>quanta ira, quanto duol ne avrà il suo sposo!</l>
<l>oh come ne farà vendetta orrenda!</l>
<l>Deh, perché a tempo tanto bisognoso</l>
<l>non è qui presso a far che costui renda</l>
<l>il sangue illustre del re Stordilano,</l>
<l>prima che se lo porti più lontano? -</l>
</lg>
<lg type="ottava"><head>56</head>
<l>De la gran preda il Tartaro contento,</l>
<l>che fortuna e valor gli ha posta inanzi,</l>
<l>di trovar quel dal negro vestimento</l>
<l>non par ch'abbia la fretta ch'avea dianzi.</l>
<l>Correva dianzi: or viene adagio e lento;</l>
<l>e pensa tuttavia dove si stanzi,</l>
<l>dove ritruovi alcun commodo loco,</l>
<l>per esalar tanto amoroso foco.</l>
</lg>
<lg type="ottava"><head>57</head>
<l>Tuttavolta conforta Doralice,</l>
<l>ch'avea di pianto e gli occhi e 'l viso molle:</l>
<l>compone e finge molte cose, e dice</l>
<l>che per fama gran tempo ben le volle;</l>
<l>e che la patria, e il suo regno felice</l>
<l>che 'l nome di grandezza agli altri tolle,</l>
<l>lasciò, non per vedere o Spagna o Francia,</l>
<l>ma sol per contemplar sua bella guancia.</l>
</lg>
<lg type="ottava"><head>58</head>
<l>- Se per amar, l'uom debbe essere amato,</l>
<l>merito il vostro amor; che v'ho amat'io:</l>
<l>se per stirpe, di me chi è meglio nato?</l>
<l>che 'l possente Agrican fu il padre mio:</l>
<l>se per richezza, chi ha di me più stato?</l>
<l>che di dominio io cedo solo a Dio:</l>
<l>se per valor, credo oggi aver esperto</l>
<l>ch'essere amato per valore io merto. -</l>
</lg>
<lg type="ottava"><head>59</head>
<l>Queste parole et altre assai, ch'Amore</l>
<l>a Mandricardo di sua bocca ditta,</l>
<l>van dolcemente a consolare il core</l>
<l>de la donzella di paura afflitta.</l>
<l>Il timor cessa, e poi cessa il dolore</l>
<l>che le avea quasi l'anima trafitta.</l>
<l>Ella comincia con più pazienza</l>
<l>a dar più grata al nuovo amante udienza;</l>
</lg>
<lg type="ottava"><head>60</head>
<l>poi con risposte più benigne molto</l>
<l>a mostrarsegli affabile e cortese,</l>
<l>e non negargli di fermar nel volto</l>
<l>talor le luci di pietade accese:</l>
<l>onde il pagan, che da lo stral fu colto</l>
<l>altre volte d'Amor, certezza prese,</l>
<l>non che speranza, che la donna bella</l>
<l>non saria a' suo' desir sempre ribella.</l>
</lg>
<lg type="ottava"><head>61</head>
<l>Con questa compagnia lieto e gioioso,</l>
<l>che sì gli satisfà, sì gli diletta,</l>
<l>essendo presso all'ora ch'a riposo</l>
<l>la fredda notte ogni animale alletta,</l>
<l>vedendo il sol già basso e mezzo ascoso,</l>
<l>comminciò a cavalcar con maggior fretta;</l>
<l>tanto ch'udì sonar zuffoli e canne,</l>
<l>e vide poi fumar ville e capanne.</l>
</lg>
<lg type="ottava"><head>62</head>
<l>Erano pastorali alloggiamenti,</l>
<l>miglior stanza e più commoda, che bella.</l>
<l>Quivi il guardian cortese degli armenti</l>
<l>onorò il cavalliero e la donzella,</l>
<l>tanto che si chiamâr da lui contenti;</l>
<l>che non pur per cittadi e per castella,</l>
<l>ma per tugurii ancora e per fenili</l>
<l>spesso si trovan gli uomini gentili.</l>
</lg>
<lg type="ottava"><head>63</head>
<l>Quel che fosse dipoi fatto all'oscuro</l>
<l>tra Doralice e il figlio d'Agricane,</l>
<l>a punto racontar non m'assicuro;</l>
<l>sì ch'al giudicio di ciascun rimane.</l>
<l>Creder si può che ben d'accordo furo;</l>
<l>che si levâr più allegri la dimane,</l>
<l>e Doralice ringraziò il pastore,</l>
<l>che nel suo albergo l'avea fatto onore.</l>
</lg>
<lg type="ottava"><head>64</head>
<l>Indi d'uno in un altro luogo errando,</l>
<l>si ritrovaro al fin sopra un bel fiume</l>
<l>che con silenzio al mar va declinando,</l>
<l>e se vada o se stia, mal si prosume;</l>
<l>limpido e chiaro sì, ch'in lui mirando,</l>
<l>senza contesa al fondo porta il lume.</l>
<l>In ripa a quello, a una fresca ombra e bella,</l>
<l>trovâr dui cavallieri e una donzella.</l>
</lg>
<lg type="ottava"><head>65</head>
<l>Or l'alta fantasia, ch'un sentier solo</l>
<l>non vuol ch'i' segua ognor, quindi mi guida,</l>
<l>e mi ritorna ove il moresco stuolo</l>
<l>assorda di rumor Francia e di grida,</l>
<l>d'intorno il padiglione ove il figliuolo</l>
<l>del re Troiano il santo Imperio sfida,</l>
<l>e Rodomonte audace se gli vanta</l>
<l>arder Parigi e spianar Roma santa.</l>
</lg>
<lg type="ottava"><head>66</head>
<l>Venuto ad Agramante era all'orecchio,</l>
<l>che già l'Inglesi avean passato il mare:</l>
<l>però Marsilio e il re del Garbo vecchio</l>
<l>e gli altri capitan fece chiamare.</l>
<l>Consiglian tutti a far grande apparecchio,</l>
<l>sì che Parigi possino espugnare.</l>
<l>Ponno esser certi che più non s'espugna,</l>
<l>se nol fan prima che l'aiuto giugna.</l>
</lg>
<lg type="ottava"><head>67</head>
<l>Già scale innumerabili per questo</l>
<l>da' luoghi intorno avea fatto raccorre,</l>
<l>et asse e travi, e vimine contesto,</l>
<l>che lo poteano a diversi usi porre;</l>
<l>e navi e ponti: e più facea che 'l resto,</l>
<l>il primo e il secondo ordine disporre</l>
<l>a dar l'assalto; et egli vuol venire</l>
<l>tra quei che la città denno assalire.</l>
</lg>
<lg type="ottava"><head>68</head>
<l>L'imperatore il dì che 'l dì precesse</l>
<l>de la battaglia, fe' dentro a Parigi</l>
<l>per tutto celebrare uffici e messe</l>
<l>a preti, a frati bianchi, neri e bigi;</l>
<l>e le gente che dianzi eran confesse,</l>
<l>e di man tolte agl'inimici stigi,</l>
<l>tutti communicâr, non altramente</l>
<l>ch'avessino a morire il dì seguente.</l>
</lg>
<lg type="ottava"><head>69</head>
<l>Et egli tra baroni e paladini,</l>
<l>principi et oratori, al maggior tempio</l>
<l>con molta religione a quei divini</l>
<l>atti intervenne, e ne diè agli altri esempio.</l>
<l>Con le man giunte e gli occhi al ciel supini,</l>
<l>disse: - Signor, ben ch'io sia iniquo et empio,</l>
<l>non voglia tua bontà, pel mio fallire,</l>
<l>che 'l tuo popul fedele abbia a patire.</l>
</lg>
<lg type="ottava"><head>70</head>
<l>E se gli è tuo voler ch'egli patisca,</l>
<l>e ch'abbia il nostro error degni supplìci,</l>
<l>almen la punizion si differisca</l>
<l>sì, che per man non sia de' tuoi nemici;</l>
<l>che quando lor d'uccider noi sortisca,</l>
<l>che nome avemo pur d'esser tuo' amici,</l>
<l>i pagani diran che nulla puoi,</l>
<l>che perir lasci i partigiani tuoi.</l>
</lg>
<lg type="ottava"><head>71</head>
<l>E per un che ti sia fatto ribelle,</l>
<l>cento ti si faran per tutto il mondo;</l>
<l>tal che la legge falsa di Babelle</l>
<l>caccierà la tua fede e porrà al fondo.</l>
<l>Difendi queste genti, che son quelle</l>
<l>che 'l tuo sepulcro hanno purgato e mondo</l>
<l>da' brutti cani, e la tua santa Chiesa</l>
<l>con li vicarii suoi spesso difesa.</l>
</lg>
<lg type="ottava"><head>72</head>
<l>So che i meriti nostri atti non sono</l>
<l>a satisfare al debito d'un'oncia;</l>
<l>né devemo sperar da te perdono,</l>
<l>se riguardiamo a nostra vita sconcia:</l>
<l>ma se vi aggiugni di tua grazia il dono,</l>
<l>nostra ragion fia ragguagliata e concia;</l>
<l>né del tuo aiuto disperar possiamo,</l>
<l>qualor di tua pietà ci ricordiamo. -</l>
</lg>
<lg type="ottava"><head>73</head>
<l>Così dicea l'imperator devoto,</l>
<l>con umiltade e contrizion di core.</l>
<l>Giunse altri prieghi e convenevol voto</l>
<l>al gran bisogno e all'alto suo splendore.</l>
<l>Non fu il caldo pregar d'effetto vòto;</l>
<l>però che 'l genio suo, l'angel migliore,</l>
<l>i prieghi tolse, e spiegò al ciel le penne,</l>
<l>et a narrare al Salvator li venne.</l>
</lg>
<lg type="ottava"><head>74</head>
<l>E furo altri infiniti in quello instante</l>
<l>da tali messaggier portati a Dio;</l>
<l>che come gli ascoltâr l'anime sante,</l>
<l>dipinte di pietade il viso pio,</l>
<l>tutte miraro il sempiterno Amante,</l>
<l>e gli mostraro il commun lor disio,</l>
<l>che la giusta orazion fosse esaudita</l>
<l>del populo cristian che chiedea aita.</l>
</lg>
<lg type="ottava"><head>75</head>
<l>E la Bontà ineffabile, ch'invano</l>
<l>non fu pregata mai da cor fedele,</l>
<l>leva gli occhi pietosi, e fa con mano</l>
<l>cenno che venga a sé l'angel Michele.</l>
<l>- Va (gli disse) all'esercito cristiano</l>
<l>che dianzi in Picardia calò le vele,</l>
<l>e al muro di Parigi l'appresenta</l>
<l>sì, che 'l campo nimico non lo senta.</l>
</lg>
<lg type="ottava"><head>76</head>
<l>Truova prima il Silenzio, e da mia parte</l>
<l>gli di' che teco a questa impresa venga;</l>
<l>ch'egli ben proveder con ottima arte</l>
<l>saprà di quanto proveder convenga.</l>
<l>Fornito questo, subito va in parte</l>
<l>dove il suo seggio la Discordia tenga:</l>
<l>dille che l'esca e il fucil seco prenda,</l>
<l>e nel campo de' Mori il fuoco accenda;</l>
</lg>
<lg type="ottava"><head>77</head>
<l>e tra quei che vi son detti più forti</l>
<l>sparga tante zizzanie e tante liti,</l>
<l>che combattano insieme; et altri morti,</l>
<l>altri ne sieno presi, altri feriti,</l>
<l>e fuor del campo altri lo sdegno porti,</l>
<l>sì che il lor re poco di lor s'aiti. -</l>
<l>Non replica a tal detto altra parola</l>
<l>il benedetto augel, ma dal ciel vola.</l>
</lg>
<lg type="ottava"><head>78</head>
<l>Dovunque drizza Michel angel l'ale,</l>
<l>fuggon le nubi, e torna il ciel sereno.</l>
<l>Gli gira intorno un aureo cerchio, quale</l>
<l>veggiàn di notte lampeggiar baleno.</l>
<l>Seco pensa tra via, dove si cale</l>
<l>il celeste corrier per fallir meno</l>
<l>a trovar quel nimico di parole,</l>
<l>a cui la prima commission far vuole.</l>
</lg>
<lg type="ottava"><head>79</head>
<l>Vien scorrendo ov'egli abiti, ov'egli usi;</l>
<l>e se accordaro infin tutti i pensieri,</l>
<l>che de frati e de monachi rinchiusi</l>
<l>lo può trovare in chiese e in monasteri,</l>
<l>dove sono i parlari in modo esclusi,</l>
<l>che 'l Silenzio, ove cantano i salteri,</l>
<l>ove dormeno, ove hanno la piatanza,</l>
<l>e finalmente è scritto in ogni stanza.</l>
</lg>
<lg type="ottava"><head>80</head>
<l>Credendo quivi ritrovarlo, mosse</l>
<l>con maggior fretta le dorate penne;</l>
<l>e di veder ch'ancor Pace vi fosse,</l>
<l>Quiete e Carità, sicuro tenne.</l>
<l>Ma da la opinion sua ritrovosse</l>
<l>tosto ingannato, che nel chiostro venne:</l>
<l>non è Silenzio quivi; e gli fu ditto</l>
<l>che non v'abita più, fuor che in iscritto.</l>
</lg>
<lg type="ottava"><head>81</head>
<l>Né Pietà, né Quiete, né Umiltade,</l>
<l>né quivi Amor, né quivi Pace mira.</l>
<l>Ben vi fur già, ma ne l'antiqua etade;</l>
<l>che le cacciâr Gola, Avarizia et Ira,</l>
<l>Superbia, Invidia, Inerzia e Crudeltade.</l>
<l>Di tanta novità l'angel si ammira:</l>
<l>andò guardando quella brutta schiera,</l>
<l>e vide ch'anco la Discordia v'era.</l>
</lg>
<lg type="ottava"><head>82</head>
<l>Quella che gli avea detto il Padre eterno,</l>
<l>dopo il Silenzio, che trovar dovesse.</l>
<l>Pensato avea di far la via d'Averno,</l>
<l>che si credea che tra' dannati stesse;</l>
<l>e ritrovolla in questo nuovo inferno</l>
<l>(chi 'l crederia?) tra santi ufficii e messe.</l>
<l>Par di strano a Michel ch'ella vi sia,</l>
<l>che per trovar credea di far gran via.</l>
</lg>
<lg type="ottava"><head>83</head>
<l>La conobbe al vestir di color cento,</l>
<l>fatto a liste inequali et infinite,</l>
<l>ch'or la cuoprono or no; che i passi e 'l vento</l>
<l>le gìano aprendo, ch'erano sdrucite.</l>
<l>I crini avea qual d'oro e qual d'argento,</l>
<l>e neri e bigi, e aver pareano lite;</l>
<l>altri in treccia, altri in nastro eran raccolti,</l>
<l>molti alle spalle, alcuni al petto sciolti.</l>
</lg>
<lg type="ottava"><head>84</head>
<l>Di citatorie piene e di libelli,</l>
<l>d'essamine e di carte di procure</l>
<l>avea le mani e il seno, e gran fastelli</l>
<l>di chiose, di consigli e di letture;</l>
<l>per cui le facultà de' poverelli</l>
<l>non sono mai ne le città sicure.</l>
<l>Avea dietro e dinanzi e d'ambi i lati,</l>
<l>notai, procuratori et avocati.</l>
</lg>
<lg type="ottava"><head>85</head>
<l>La chiama a sé Michele, e le commanda</l>
<l>che tra i più forti Saracini scenda,</l>
<l>e cagion truovi, che con memoranda</l>
<l>ruina insieme a guerreggiar gli accenda.</l>
<l>Poi del Silenzio nuova le domanda:</l>
<l>facilmente esser può ch'essa n'intenda,</l>
<l>sì come quella ch'accendendo fochi</l>
<l>di qua e di là, va per diversi lochi.</l>
</lg>
<lg type="ottava"><head>86</head>
<l>Rispose la Discordia: - Io non ho a mente</l>
<l>in alcun loco averlo mai veduto:</l>
<l>udito l'ho ben nominar sovente,</l>
<l>e molto commendarlo per astuto.</l>
<l>Ma la Fraude, una qui di nostra gente,</l>
<l>che compagnia talvolta gli ha tenuto,</l>
<l>penso che dir te ne saprà novella; -</l>
<l>e verso una alzò il dito, e disse: - È quella. -</l>
</lg>
<lg type="ottava"><head>87</head>
<l>Avea piacevol viso, abito onesto,</l>
<l>un umil volger d'occhi, un andar grave,</l>
<l>un parlar sì benigno e sì modesto,</l>
<l>che parea Gabriel che dicesse: Ave.</l>
<l>Era brutta e deforme in tutto il resto:</l>
<l>ma nascondea queste fattezze prave</l>
<l>con lungo abito e largo; e sotto quello,</l>
<l>attosicato avea sempre il coltello.</l>
</lg>
<lg type="ottava"><head>88</head>
<l>Domanda a costei l'angelo, che via</l>
<l>debba tener, sì che 'l Silenzio truove.</l>
<l>Disse la Fraude: - Già costui solia</l>
<l>fra virtudi abitare, e non altrove,</l>
<l>con Benedetto e con quelli d'Elia</l>
<l>ne le badie, quando erano ancor nuove:</l>
<l>fe' ne le scuole assai de la sua vita</l>
<l>al tempo di Pitagora e d'Archita.</l>
</lg>
<lg type="ottava"><head>89</head>
<l>Mancati quei filosofi e quei santi</l>
<l>che lo solean tener pel camin ritto,</l>
<l>dagli onesti costumi ch'avea inanti,</l>
<l>fece alle sceleraggini tragitto.</l>
<l>Comminciò andar la notte con gli amanti,</l>
<l>indi coi ladri, e fare ogni delitto.</l>
<l>Molto col Tradimento egli dimora:</l>
<l>veduto l'ho con l'Omicidio ancora.</l>
</lg>
<lg type="ottava"><head>90</head>
<l>Con quei che falsan le monete ha usanza</l>
<l>di ripararsi in qualche buca scura.</l>
<l>Così spesso compagni muta e stanza,</l>
<l>che 'l ritrovarlo ti saria ventura;</l>
<l>ma pur ho d'insegnartelo speranza:</l>
<l>se d'arrivare a mezza notte hai cura</l>
<l>alla casa del Sonno, senza fallo</l>
<l>potrai (che quivi dorme) ritrovallo. -</l>
</lg>
<lg type="ottava"><head>91</head>
<l>Ben che soglia la Fraude esser bugiarda,</l>
<l>pur è tanto il suo dir simile al vero,</l>
<l>che l'angelo le crede; indi non tarda</l>
<l>a volarsene fuor del monastero.</l>
<l>Tempra il batter de l'ale, e studia e guarda</l>
<l>giungere in tempo al fin del suo sentiero,</l>
<l>ch'alla casa del Sonno (che ben dove</l>
<l>era sapea) questo Silenzio truove.</l>
</lg>
<lg type="ottava"><head>92</head>
<l>Giace in Arabia una valletta amena,</l>
<l>lontana da cittadi e da villaggi,</l>
<l>ch'all'ombra di duo monti è tutta piena</l>
<l>d'antiqui abeti e di robusti faggi.</l>
<l>Il sole indarno il chiaro dì vi mena;</l>
<l>che non vi può mai penetrar coi raggi,</l>
<l>sì gli è la via da folti rami tronca:</l>
<l>e quivi entra sotterra una spelonca.</l>
</lg>
<lg type="ottava"><head>93</head>
<l>Sotto la negra selva una capace</l>
<l>e spaziosa grotta entra nel sasso,</l>
<l>di cui la fronte l'edera seguace</l>
<l>tutta aggirando va con storto passo.</l>
<l>In questo albergo il grave Sonno giace;</l>
<l>l'Ozio da un canto corpulento e grasso,</l>
<l>da l'altro la Pigrizia in terra siede,</l>
<l>che non può andare, e mal reggersi in piede.</l>
</lg>
<lg type="ottava"><head>94</head>
<l>Lo smemorato Oblio sta su la porta:</l>
<l>non lascia entrar, né riconosce alcuno;</l>
<l>non ascolta imbasciata, né riporta;</l>
<l>e parimente tien cacciato ognuno.</l>
<l>Il Silenzio va intorno, e fa la scorta:</l>
<l>ha le scarpe di feltro, e 'l mantel bruno;</l>
<l>et a quanti n'incontra, di lontano,</l>
<l>che non debban venir, cenna con mano.</l>
</lg>
<lg type="ottava"><head>95</head>
<l>Se gli accosta all'orecchio, e pianamente</l>
<l>l'angel gli dice: - Dio vuol che tu guidi</l>
<l>a Parigi Rinaldo con la gente</l>
<l>che per dar, mena, al suo signor sussidi:</l>
<l>ma che lo facci tanto chetamente,</l>
<l>ch'alcun de' Saracin non oda i gridi;</l>
<l>sì che più tosto che ritruovi il calle</l>
<l>la Fama d'avisar, gli abbia alle spalle. -</l>
</lg>
<lg type="ottava"><head>96</head>
<l>Altrimente il Silenzio non rispose,</l>
<l>che col capo accennando che faria;</l>
<l>e dietro ubidiente se gli pose;</l>
<l>e furo al primo volo in Picardia.</l>
<l>Michel mosse le squadre coraggiose,</l>
<l>e fe' lor breve un gran tratto di via;</l>
<l>sì che in un dì a Parigi le condusse,</l>
<l>né alcun s'avide che miracol fusse.</l>
</lg>
<lg type="ottava"><head>97</head>
<l>Discorreva il Silenzio, e tuttavolta,</l>
<l>e dinanzi alle squadre e d'ogn'intorno,</l>
<l>facea girare un'alta nebbia in volta,</l>
<l>et avea chiaro ogn'altra parte il giorno;</l>
<l>e non lasciava questa nebbia folta,</l>
<l>che s'udisse di fuor tromba né corno:</l>
<l>poi n'andò tra' pagani, e menò seco</l>
<l>un non so che, ch'ognun fe' sordo e cieco.</l>
</lg>
<lg type="ottava"><head>98</head>
<l>Mentre Rinaldo in tal fretta venìa,</l>
<l>che ben parea da l'angelo condotto,</l>
<l>e con silenzio tal, che non s'udia</l>
<l>nel campo saracin farsene motto;</l>
<l>il re Agramante avea la fanteria</l>
<l>messo ne' borghi di Parigi, e sotto</l>
<l>le minacciate mura in su la fossa,</l>
<l>per far quel dì l'estremo di sua possa.</l>
</lg>
<lg type="ottava"><head>99</head>
<l>Chi può contar l'esercito che mosso</l>
<l>questo dì contra Carlo ha 'l re Agramante,</l>
<l>conterà ancora in su l'ombroso dosso</l>
<l>del silvoso Apennin tutte le piante;</l>
<l>dirà quante onde, quando è il mar più grosso,</l>
<l>bagnano i piedi al mauritano Atlante;</l>
<l>e per quanti occhi il ciel le furtive opre</l>
<l>degli amatori a mezza notte scuopre.</l>
</lg>
<lg type="ottava"><head>100</head>
<l>Le campane si sentono a martello</l>
<l>di spessi colpi e spaventosi tocche;</l>
<l>si vede molto, in questo tempio e in quello,</l>
<l>alzar di mano e dimenar di bocche.</l>
<l>Se 'l tesoro paresse a Dio sì bello,</l>
<l>come alle nostre openioni sciocche,</l>
<l>questo era il dì che 'l santo consistoro</l>
<l>fatto avria in terra ogni sua statua d'oro.</l>
</lg>
<lg type="ottava"><head>101</head>
<l>S'odon ramaricare i vecchi giusti,</l>
<l>che s'erano serbati in quelli affanni,</l>
<l>e nominar felici i sacri busti</l>
<l>composti in terra già molti e molt'anni.</l>
<l>Ma gli animosi gioveni robusti</l>
<l>che miran poco i lor propinqui danni,</l>
<l>sprezzando le ragion de' più maturi,</l>
<l>di qua di là vanno correndo a' muri.</l>
</lg>
<lg type="ottava"><head>102</head>
<l>Quivi erano baroni e paladini,</l>
<l>re, duci, cavallier, marchesi e conti,</l>
<l>soldati forestieri e cittadini,</l>
<l>per Cristo e pel suo onore a morir pronti;</l>
<l>che per uscire adosso ai Saracini,</l>
<l>pregan l'imperator ch'abbassi i ponti.</l>
<l>Gode egli di veder l'animo audace,</l>
<l>ma di lasciarli uscir non li compiace.</l>
</lg>
<lg type="ottava"><head>103</head>
<l>E li dispone in oportuni lochi,</l>
<l>per impedire ai barbari la via:</l>
<l>là si contenta che ne vadan pochi,</l>
<l>qua non basta una grossa compagnia;</l>
<l>alcuni han cura maneggiare i fuochi,</l>
<l>le machine altri, ove bisogno sia.</l>
<l>Carlo di qua di là non sta mai fermo:</l>
<l>va soccorrendo, e fa per tutto schermo.</l>
</lg>
<lg type="ottava"><head>104</head>
<l>Siede Parigi in una gran pianura,</l>
<l>ne l'ombilico a Francia, anzi nel core;</l>
<l>gli passa la riviera entro le mura,</l>
<l>e corre, et esce in altra parte fuore.</l>
<l>Ma fa un'isola prima, e v'assicura</l>
<l>de la città una parte, e la migliore;</l>
<l>l'altre due (ch'in tre parti è la gran terra)</l>
<l>di fuor la fossa, e dentro il fiume serra.</l>
</lg>
<lg type="ottava"><head>105</head>
<l>Alla città, che molte miglia gira,</l>
<l>da molte parti si può dar battaglia:</l>
<l>ma perché sol da un canto assalir mira,</l>
<l>né volentier l'esercito sbarraglia,</l>
<l>oltre il fiume Agramante si ritira</l>
<l>verso ponente, acciò che quindi assaglia;</l>
<l>però che né cittade né campagna</l>
<l>ha dietro, se non sua, fin alla Spagna.</l>
</lg>
<lg type="ottava"><head>106</head>
<l>Dovunque intorno il gran muro circonda,</l>
<l>gran munizioni avea già Carlo fatte,</l>
<l>fortificando d'argine ogni sponda</l>
<l>con scannafossi dentro e case matte;</l>
<l>onde entra ne la terra, onde esce l'onda,</l>
<l>grossissime catene aveva tratte:</l>
<l>ma fece, più ch'altrove, provedere</l>
<l>là dove avea più causa di temere.</l>
</lg>
<lg type="ottava"><head>107</head>
<l>Con occhi d'Argo il figlio di Pipino</l>
<l>previde ove assalir dovea Agramante;</l>
<l>e non fece disegno il Saracino,</l>
<l>a cui non fosse riparato inante.</l>
<l>Con Ferraù, Isoliero, Serpentino,</l>
<l>Grandonio, Falsirone e Balugante,</l>
<l>e con ciò che di Spagna avea menato,</l>
<l>restò Marsilio alla campagna armato.</l>
</lg>
<lg type="ottava"><head>108</head>
<l>Sobrin gli era a man manca in ripa a Senna,</l>
<l>con Pulian, con Dardinel d'Almonte,</l>
<l>col re d'Oran, ch'esser gigante accenna,</l>
<l>lungo sei braccia dai piedi alla fronte.</l>
<l>Deh perché a muover men son io la penna,</l>
<l>che quelle genti a muover l'arme pronte?</l>
<l>che 'l re di Sarza, pien d'ira e di sdegno,</l>
<l>grida e bestemmia, e non può star più a segno.</l>
</lg>
<lg type="ottava"><head>109</head>
<l>Come assalire o vasi pastorali,</l>
<l>o le dolci reliquie de' convivi</l>
<l>soglion con rauco suon di stridule ali</l>
<l>le impronte mosche a' caldi giorni estivi;</l>
<l>come li storni a' rosseggianti pali</l>
<l>vanno de mature uve: così quivi,</l>
<l>empiendo il ciel di grida e di rumori,</l>
<l>veniano a dare il fiero assalto i Mori.</l>
</lg>
<lg type="ottava"><head>110</head>
<l>L'esercito cristian sopra le mura</l>
<l>con lancie, spade e scure e pietre e fuoco</l>
<l>difende la città senza paura,</l>
<l>e il barbarico orgoglio estima poco;</l>
<l>e dove Morte uno et un altro fura,</l>
<l>non è chi per viltà ricusi il loco.</l>
<l>Tornano i Saracin giù ne le fosse</l>
<l>a furia di ferite e di percosse.</l>
</lg>
<lg type="ottava"><head>111</head>
<l>Non ferro solamente vi s'adopra,</l>
<l>ma grossi massi, e merli integri e saldi,</l>
<l>e muri dispiccati con molt'opra,</l>
<l>tetti di torri, e gran pezzi di spaldi.</l>
<l>L'acque bollenti che vengon di sopra,</l>
<l>portano a' Mori insupportabil caldi;</l>
<l>e male a questa pioggia si resiste,</l>
<l>ch'entra per gli elmi, e fa acciecar le viste.</l>
</lg>
<lg type="ottava"><head>112</head>
<l>E questa più nocea che 'l ferro quasi:</l>
<l>or che de' far la nebbia di calcine?</l>
<l>or che doveano far li ardenti vasi</l>
<l>con olio e zolfo e peci e trementine?</l>
<l>I cerchii in munizion non son rimasi,</l>
<l>che d'ogn'intorno hanno di fiamma il crine:</l>
<l>questi, scagliati per diverse bande,</l>
<l>mettono a' Saracini aspre ghirlande.</l>
</lg>
<lg type="ottava"><head>113</head>
<l>Intanto il re di Sarza avea cacciato</l>
<l>sotto le mura la schiera seconda,</l>
<l>da Buraldo, da Ormida accompagnato,</l>
<l>quel Garamante, e questo di Marmonda.</l>
<l>Clarindo e Soridan gli sono allato,</l>
<l>né par che 'l re di Setta si nasconda;</l>
<l>segue il re di Marocco e quel di Cosca,</l>
<l>ciascun perché il valor suo si conosca.</l>
</lg>
<lg type="ottava"><head>114</head>
<l>Ne la bandiera, ch'è tutta vermiglia,</l>
<l>Rodomonte di Sarza il leon spiega,</l>
<l>che la feroce bocca ad una briglia</l>
<l>che gli pon la sua donna, aprir non niega.</l>
<l>Al leon se medesimo assimiglia;</l>
<l>e per la donna che lo frena e lega,</l>
<l>la bella Doralice ha figurata,</l>
<l>figlia di Stordilan re di Granata:</l>
</lg>
<lg type="ottava"><head>115</head>
<l>quella che tolto avea, come io narrava,</l>
<l>re Mandricardo, e dissi dove e a cui.</l>
<l>Era costei che Rodomonte amava</l>
<l>più che 'l suo regno e più che gli occhi sui;</l>
<l>e cortesia e valor per lei mostrava,</l>
<l>non già sapendo ch'era in forza altrui:</l>
<l>se saputo l'avesse, allora allora</l>
<l>fatto avria quel che fe' quel giorno ancora.</l>
</lg>
<lg type="ottava"><head>116</head>
<l>Sono appoggiate a un tempo mille scale,</l>
<l>che non han men di dua per ogni grado.</l>
<l>Spinge il secondo quel ch'inanzi sale;</l>
<l>che 'l terzo lui montar fa suo mal grado.</l>
<l>Chi per virtù, chi per paura vale:</l>
<l>convien ch'ognun per forza entri nel guado;</l>
<l>che qualunche s'adagia, il re d'Algiere,</l>
<l>Rodomonte crudele, uccide o fere.</l>
</lg>
<lg type="ottava"><head>117</head>
<l>Ognun dunque si sforza di salire</l>
<l>tra il fuoco e le ruine in su le mura.</l>
<l>Ma tutti gli altri guardano, se aprire</l>
<l>veggiano passo ove sia poca cura:</l>
<l>sol Rodomonte sprezza di venire,</l>
<l>se non dove la via meno è sicura.</l>
<l>Dove nel caso disperato e rio</l>
<l>gli altri fan voti, egli bestemmia Dio.</l>
</lg>
<lg type="ottava"><head>118</head>
<l>Armato era d'un forte e duro usbergo,</l>
<l>che fu di drago una scagliosa pelle.</l>
<l>Di questo già si cinse il petto e 'l tergo</l>
<l>quello avol suo ch'edificò Babelle,</l>
<l>e si pensò cacciar de l'aureo albergo,</l>
<l>e tôrre a Dio il governo de le stelle:</l>
<l>l'elmo e lo scudo fece far perfetto,</l>
<l>e il brando insieme; e solo a questo effetto.</l>
</lg>
<lg type="ottava"><head>119</head>
<l>Rodomonte non già men di Nembrotte</l>
<l>indomito, superbo e furibondo,</l>
<l>che d'ire al ciel non tarderebbe a notte,</l>
<l>quando la strada si trovasse al mondo,</l>
<l>quivi non sta a mirar s'intere o rotte</l>
<l>sieno le mura, o s'abbia l'acqua fondo:</l>
<l>passa la fossa, anzi la corre e vola,</l>
<l>ne l'acqua e nel pantan fin alla gola.</l>
</lg>
<lg type="ottava"><head>120</head>
<l>Di fango brutto, e molle d'acqua vanne</l>
<l>tra il foco e i sassi e gli archi e le balestre,</l>
<l>come andar suol tra le palustri canne</l>
<l>de la nostra Mallea porco silvestre,</l>
<l>che col petto, col grifo e con le zanne</l>
<l>fa, dovunque si volge, ample finestre.</l>
<l>Con lo scudo alto il Saracin sicuro</l>
<l>ne vien sprezzando il ciel, non che quel muro.</l>
</lg>
<lg type="ottava"><head>121</head>
<l>Non sì tosto all'asciutto è Rodomonte,</l>
<l>che giunto si sentì su le bertresche</l>
<l>che dentro alla muraglia facean ponte</l>
<l>capace e largo alle squadre francesche.</l>
<l>Or si vede spezzar più d'una fronte,</l>
<l>far chieriche maggior de le fratesche,</l>
<l>braccia e capi volare; e ne la fossa</l>
<l>cader da' muri una fiumana rossa.</l>
</lg>
<lg type="ottava"><head>122</head>
<l>Getta il pagan lo scudo, e a duo man prende</l>
<l>la crudel spada, e giunge il duca Arnolfo.</l>
<l>Costui venìa di là dove discende</l>
<l>l'acqua del Reno nel salato golfo.</l>
<l>Quel miser contra lui non si difende</l>
<l>meglio che faccia contra il fuoco il zolfo;</l>
<l>e cade in terra, e dà l'ultimo crollo,</l>
<l>dal capo fesso un palmo sotto il collo.</l>
</lg>
<lg type="ottava"><head>123</head>
<l>Uccise di rovescio in una volta</l>
<l>Anselmo, Oldrado, Spineloccio e Prando:</l>
<l>il luogo stretto e la gran turba folta</l>
<l>fece girar sì pienamente il brando.</l>
<l>Fu la prima metade a Fiandra tolta,</l>
<l>l'altra scemata al populo normando.</l>
<l>Divise appresso da la fronte al petto,</l>
<l>et indi al ventre, il maganzese Orghetto.</l>
</lg>
<lg type="ottava"><head>124</head>
<l>Getta da' merli Andropono e Moschino</l>
<l>giù ne la fossa: il primo è sacerdote;</l>
<l>non adora il secondo altro che 'l vino,</l>
<l>e le bigonce a un sorso n'ha già vuote.</l>
<l>Come veneno e sangue viperino</l>
<l>l'acque fuggia quanto fuggir si puote:</l>
<l>or quivi muore; e quel che più l'annoia,</l>
<l>è 'l sentir che ne l'acqua se ne muoia.</l>
</lg>
<lg type="ottava"><head>125</head>
<l>Tagliò in due parti il provenzal Luigi,</l>
<l>e passò il petto al tolosano Arnaldo.</l>
<l>Di Torse Oberto, Claudio, Ugo e Dionigi</l>
<l>mandâr lo spirto fuor col sangue caldo;</l>
<l>e presso a questi, quattro da Parigi,</l>
<l>Gualtiero, Satallone, Odo et Ambaldo,</l>
<l>et altri molti: et io non saprei come</l>
<l>di tutti nominar la patria e il nome.</l>
</lg>
<lg type="ottava"><head>126</head>
<l>La turba dietro a Rodomonte presta</l>
<l>le scale appoggia, e monta in più d'un loco.</l>
<l>Quivi non fanno i Parigin più testa;</l>
<l>che la prima difesa lor val poco.</l>
<l>San ben ch'agli nemici assai più resta</l>
<l>dentro da fare, e non l'avran da gioco;</l>
<l>perché tra il muro e l'argine secondo</l>
<l>discende il fosso orribile e profondo.</l>
</lg>
<lg type="ottava"><head>127</head>
<l>Oltra che i nostri facciano difesa</l>
<l>dal basso all'alto, e mostrino valore;</l>
<l>nuova gente succede alla contesa</l>
<l>sopra l'erta pendice interiore,</l>
<l>che fa con lancie e con saette offesa</l>
<l>alla gran moltitudine di fuore,</l>
<l>che credo ben, che saria stata meno,</l>
<l>se non v'era il figliuol del re Ulieno.</l>
</lg>
<lg type="ottava"><head>128</head>
<l>Egli questi conforta, e quei riprende,</l>
<l>e lor mal grado inanzi se gli caccia:</l>
<l>ad altri il petto, ad altri il capo fende,</l>
<l>che per fuggir veggia voltar la faccia.</l>
<l>Molti ne spinge et urta; alcuni prende</l>
<l>pei capelli, pel collo e per le braccia:</l>
<l>e sozzopra là giù tanti ne getta,</l>
<l>che quella fossa a capir tutti è stretta.</l>
</lg>
<lg type="ottava"><head>129</head>
<l>Mentre lo stuol de' barbari si cala,</l>
<l>anzi trabocca al periglioso fondo,</l>
<l>et indi cerca per diversa scala</l>
<l>di salir sopra l'argine secondo;</l>
<l>il re di Sarza (come avesse un'ala</l>
<l>per ciascun de' suoi membri) levò il pondo</l>
<l>di sì gran corpo e con tant'arme indosso,</l>
<l>e netto si lanciò di là dal fosso.</l>
</lg>
<lg type="ottava"><head>130</head>
<l>Poco era men di trenta piedi, o tanto,</l>
<l>et egli il passò destro come un veltro,</l>
<l>e fece nel cader strepito, quanto</l>
<l>avesse avuto sotto i piedi il feltro:</l>
<l>et a questo et a quello affrappa il manto,</l>
<l>come sien l'arme di tenero peltro,</l>
<l>e non di ferro, anzi pur sien di scorza:</l>
<l>tal la sua spada, e tanta è la sua forza!</l>
</lg>
<lg type="ottava"><head>131</head>
<l>In questo tempo i nostri, da chi tese</l>
<l>l'insidie son ne la cava profonda,</l>
<l>che v'han scope e fascine in copia stese,</l>
<l>intorno a quai di molta pece abonda</l>
<l>(né però alcuna si vede palese,</l>
<l>ben che n'è piena l'una e l'altra sponda</l>
<l>dal fondo cupo insino all'orlo quasi),</l>
<l>e senza fin v'hanno appiattati vasi,</l>
</lg>
<lg type="ottava"><head>132</head>
<l>qual con salnitro, qual con oglio, quale</l>
<l>con zolfo, qual con altra simil esca;</l>
<l>i nostri in questo tempo, perché male</l>
<l>ai Saracini il folle ardir riesca,</l>
<l>ch'eran nel fosso, e per diverse scale</l>
<l>credean montar su l'ultima bertresca;</l>
<l>udito il segno da oportuni lochi,</l>
<l>di qua e di là fenno avampare i fochi.</l>
</lg>
<lg type="ottava"><head>133</head>
<l>Tornò la fiamma sparsa, tutta in una,</l>
<l>che tra una ripa e l'altra ha 'l tutto pieno;</l>
<l>e tanto ascende in alto, ch'alla luna</l>
<l>può d'appresso asciugar l'umido seno.</l>
<l>Sopra si volve oscura nebbia e bruna,</l>
<l>che 'l sole adombra, e spegne ogni sereno.</l>
<l>Sentesi un scoppio in un perpetuo suono,</l>
<l>simile a un grande e spaventoso tuono.</l>
</lg>
<lg type="ottava"><head>134</head>
<l>Aspro concento, orribile armonia</l>
<l>d'alte querele, d'ululi e di strida</l>
<l>de la misera gente che peria</l>
<l>nel fondo per cagion de la sua guida,</l>
<l>istranamente concordar s'udia</l>
<l>col fiero suon de la fiamma omicida.</l>
<l>Non più, Signor, non più di questo canto;</l>
<l>ch'io son già rauco, e vo' posarmi alquanto.</l>
</lg>
</div1>

<div1 type="canto">
<head>Canto 15</head>
<lg type="ottava"><head>1</head>
<l>Fu il vincer sempremai laudabil cosa,</l>
<l>vincasi o per fortuna o per ingegno:</l>
<l>gli è ver che la vittoria sanguinosa</l>
<l>spesso far suole il capitan men degno;</l>
<l>e quella eternamente è gloriosa,</l>
<l>e dei divini onori arriva al segno,</l>
<l>quando, servando i suoi senza alcun danno,</l>
<l>si fa che gl'inimici in rotta vanno.</l>
</lg>
<lg type="ottava"><head>2</head>
<l>La vostra, Signor mio, fu degna loda,</l>
<l>quando al Leone, in mar tanto feroce,</l>
<l>ch'avea occupata l'una e l'altra proda</l>
<l>del Po, da Francolin sin alla foce,</l>
<l>faceste sì, ch'ancor che ruggir l'oda,</l>
<l>s'io vedrò voi, non tremerò alla voce.</l>
<l>Come vincer si de', ne dimostraste;</l>
<l>ch'uccideste i nemici, e noi salvaste.</l>
</lg>
<lg type="ottava"><head>3</head>
<l>Questo il pagan, troppo in suo danno audace,</l>
<l>non seppe far; che i suoi nel fosso spinse,</l>
<l>dove la fiamma subita e vorace</l>
<l>non perdonò ad alcun, ma tutti estinse.</l>
<l>A tanti non saria stato capace</l>
<l>tutto il gran fosso, ma il fuoco restrinse,</l>
<l>restrinse i corpi e in polve li ridusse,</l>
<l>acciò ch'abile a tutti il luogo fusse.</l>
</lg>
<lg type="ottava"><head>4</head>
<l>Undici mila et otto sopra venti</l>
<l>si ritrovâr ne l'affocata buca,</l>
<l>che v'erano discesi mal contenti;</l>
<l>ma così volle il poco saggio duca.</l>
<l>Quivi fra tanto lume or sono spenti,</l>
<l>e la vorace fiamma li manuca:</l>
<l>e Rodomonte, causa del mal loro,</l>
<l>se ne va esente da tanto martoro;</l>
</lg>
<lg type="ottava"><head>5</head>
<l>che tra' nemici alla ripa più interna</l>
<l>era passato d'un mirabil salto.</l>
<l>Se con gli altri scendea ne la caverna,</l>
<l>questo era ben il fin d'ogni suo assalto.</l>
<l>Rivolge gli occhi a quella valle inferna;</l>
<l>e quando vede il fuoco andar tant'alto,</l>
<l>e di sua gente il pianto ode e lo strido,</l>
<l>bestemmia il ciel con spaventoso grido.</l>
</lg>
<lg type="ottava"><head>6</head>
<l>Intanto il re Agramante mosso avea</l>
<l>impetuoso assalto ad una porta;</l>
<l>che, mentre la crudel battaglia ardea</l>
<l>quivi ove è tanta gente afflitta e morta,</l>
<l>quella sprovista forse esser credea</l>
<l>di guardia, che bastasse alla sua scorta.</l>
<l>Seco era il re d'Arzilla Bambirago,</l>
<l>e Baliverzo, d'ogni vizio vago;</l>
</lg>
<lg type="ottava"><head>7</head>
<l>e Corineo di Mulga, e Prusione,</l>
<l>il ricco re de l'Isole beate;</l>
<l>Malabuferso che la regione</l>
<l>tien di Fizan, sotto continua estate;</l>
<l>altri signori et altre assai persone</l>
<l>esperte ne la guerra e bene armate;</l>
<l>e molti ancor senza valore e nudi,</l>
<l>che 'l cor non s'armerian con mille scudi.</l>
</lg>
<lg type="ottava"><head>8</head>
<l>Trovò tutto il contrario al suo pensiero</l>
<l>in questa parte il re de' Saracini:</l>
<l>perché in persona il capo de l'Impero</l>
<l>v'era, re Carlo, e de' suoi paladini,</l>
<l>re Salamone et il danese Ugiero,</l>
<l>et ambo i Guidi et ambo gli Angelini,</l>
<l>e 'l duca di Bavera e Ganelone,</l>
<l>e Berlengier e Avolio e Avino e Otone;</l>
</lg>
<lg type="ottava"><head>9</head>
<l>gente infinita poi di minor conto,</l>
<l>de' Franchi, de' Tedeschi e de' Lombardi,</l>
<l>presente il suo signor, ciascuno pronto</l>
<l>a farsi riputar fra i più gagliardi.</l>
<l>Di questo altrove io vo' rendervi conto;</l>
<l>ch'ad un gran duca è forza ch'io riguardi,</l>
<l>il qual mi grida, e di lontano accenna,</l>
<l>e priega ch'io nol lasci ne la penna.</l>
</lg>
<lg type="ottava"><head>10</head>
<l>Gli è tempo ch'io ritorni ove lasciai</l>
<l>l'aventuroso Astolfo d'Inghilterra,</l>
<l>che 'l lungo esilio avendo in odio ormai,</l>
<l>di desiderio ardea de la sua terra;</l>
<l>come gli n'avea data pur assai</l>
<l>speme colei ch'Alcina vinse in guerra.</l>
<l>Ella di rimandarvilo avea cura</l>
<l>per la via più espedita e più sicura.</l>
</lg>
<lg type="ottava"><head>11</head>
<l>E così una galea fu apparechiata,</l>
<l>di che miglior mai non solcò marina;</l>
<l>e perché ha dubbio pur tutta fiata,</l>
<l>che non gli turbi il suo viaggio Alcina,</l>
<l>vuol Logistilla che con forte armata</l>
<l>Andronica ne vada e Sofrosina,</l>
<l>tanto che nel mar d'Arabi, o nel golfo</l>
<l>de' Persi, giunga a salvamento Astolfo.</l>
</lg>
<lg type="ottava"><head>12</head>
<l>Più tosto vuol che volteggiando rada</l>
<l>gli Sciti e gl'Indi e i regni nabatei,</l>
<l>e torni poi per così lunga strada</l>
<l>a ritrovare i Persi e gli Eritrei;</l>
<l>che per quel boreal pelago vada,</l>
<l>che turban sempre iniqui venti e rei,</l>
<l>e sì, qualche stagion, pover di sole,</l>
<l>che starne senza alcuni mesi suole.</l>
</lg>
<lg type="ottava"><head>13</head>
<l>La fata, poi che vide acconcio il tutto,</l>
<l>diede licenzia al duca di partire,</l>
<l>avendol prima ammaestrato e instrutto</l>
<l>di cose assai, che fôra lungo a dire;</l>
<l>e per schivar che non sia più ridutto</l>
<l>per arte maga, onde non possa uscire,</l>
<l>un bello et util libro gli avea dato,</l>
<l>che per suo amore avesse ognora allato.</l>
</lg>
<lg type="ottava"><head>14</head>
<l>Come l'uom riparar debba agl'incanti</l>
<l>mostra il libretto che costei gli diede:</l>
<l>dove ne tratta o più dietro o più inanti,</l>
<l>per rubrica e per indice si vede.</l>
<l>Un altro don gli fece ancor, che quanti</l>
<l>doni fur mai, di gran vantaggio eccede:</l>
<l>e questo fu d'orribil suono un corno,</l>
<l>che fa fugire ognun che l'ode intorno.</l>
</lg>
<lg type="ottava"><head>15</head>
<l>Dico che 'l corno è di sì orribil suono,</l>
<l>ch'ovunque s'oda, fa fuggir la gente:</l>
<l>non può trovarsi al mondo un cor sì buono,</l>
<l>che possa non fuggir come lo sente:</l>
<l>rumor di vento e di termuoto, e 'l tuono,</l>
<l>a par del suon di questo, era niente.</l>
<l>Con molto riferir di grazie, prese</l>
<l>da la fata licenzia il buono Inglese.</l>
</lg>
<lg type="ottava"><head>16</head>
<l>Lasciando il porto e l'onde più tranquille,</l>
<l>con felice aura ch'alla poppa spira,</l>
<l>sopra le ricche e populose ville</l>
<l>de l'odorifera India il duca gira,</l>
<l>scoprendo a destra et a sinistra mille</l>
<l>isole sparse; e tanto va, che mira</l>
<l>la terra di Tomaso, onde il nocchiero</l>
<l>più a tramontana poi volge il sentiero.</l>
</lg>
<lg type="ottava"><head>17</head>
<l>Quasi radendo l'aurea Chersonesso,</l>
<l>la bella armata il gran pelago frange:</l>
<l>e costeggiando i ricchi liti, spesso</l>
<l>vede come nel mar biancheggi il Gange;</l>
<l>e Traprobane vede, e Cori appresso;</l>
<l>e vede il mar che fra i duo liti s'ange.</l>
<l>Dopo gran via furo a Cochino, e quindi</l>
<l>usciro fuor dei termini degl'Indi.</l>
</lg>
<lg type="ottava"><head>18</head>
<l>Scorrendo il duca il mar con sì fedele</l>
<l>e sì sicura scorta, intender vuole,</l>
<l>e ne domanda Andronica, se de le</l>
<l>parti c'han nome dal cader del sole,</l>
<l>mai legno alcun che vada a remi e a vele,</l>
<l>nel mare orientale apparir suole;</l>
<l>e s'andar può senza toccar mai terra,</l>
<l>chi d'India scioglia, in Francia o in Inghilterra.</l>
</lg>
<lg type="ottava"><head>19</head>
<l>- Tu déi sapere (Andronica risponde)</l>
<l>che d'ogn'intorno il mar la terra abbraccia;</l>
<l>e van l'una ne l'altra tutte l'onde,</l>
<l>sia dove bolle o dove il mar s'aggiaccia;</l>
<l>ma perché qui davante si difonde,</l>
<l>e sotto il mezzodì molto si caccia</l>
<l>la terra d'Etiopia, alcuno ha detto</l>
<l>ch'a Nettunno ir più inanzi ivi è interdetto.</l>
</lg>
<lg type="ottava"><head>20</head>
<l>Per questo dal nostro indico levante</l>
<l>nave non è che per Europa scioglia;</l>
<l>né si muove d'Europa navigante</l>
<l>ch'in queste nostre parti arrivar voglia.</l>
<l>Il ritrovarsi questa terra avante,</l>
<l>e questi e quelli al ritornare invoglia;</l>
<l>che credeno, veggendola sì lunga,</l>
<l>che con l'altro emisperio si congiunga.</l>
</lg>
<lg type="ottava"><head>21</head>
<l>Ma volgendosi gli anni, io veggio uscire</l>
<l>da l'estreme contrade di ponente</l>
<l>nuovi Argonauti e nuovi Tifi, e aprire</l>
<l>la strada ignota infin al dì presente:</l>
<l>altri volteggiar l'Africa, e seguire</l>
<l>tanto la costa de la negra gente,</l>
<l>che passino quel segno onde ritorno</l>
<l>fa il sole a noi, lasciando il Capricorno;</l>
</lg>
<lg type="ottava"><head>22</head>
<l>e ritrovar del lungo tratto il fine,</l>
<l>che questo fa parer dui mar diversi;</l>
<l>e scorrer tutti i liti e le vicine</l>
<l>isole d'Indi, d'Arabi e di Persi:</l>
<l>altri lasciar le destre e le mancine</l>
<l>rive che due per opra Erculea fêrsi;</l>
<l>e del sole imitando il camin tondo,</l>
<l>ritrovar nuove terre e nuovo mondo.</l>
</lg>
<lg type="ottava"><head>23</head>
<l>Veggio la santa croce, e veggio i segni</l>
<l>imperial nel verde lito eretti:</l>
<l>veggio altri a guardia dei battuti legni,</l>
<l>altri all'acquisto del paese eletti:</l>
<l>veggio da dieci cacciar mille, e i regni</l>
<l>di là da l'India ad Aragon suggetti;</l>
<l>e veggio i capitan di Carlo quinto,</l>
<l>dovunque vanno, aver per tutto vinto.</l>
</lg>
<lg type="ottava"><head>24</head>
<l>Dio vuol ch'ascosa antiquamente questa</l>
<l>strada sia stata, e ancor gran tempo stia;</l>
<l>né che prima si sappia, che la sesta</l>
<l>e la settima età passata sia:</l>
<l>e serba a farla al tempo manifesta,</l>
<l>che vorrà porre il mondo a monarchia,</l>
<l>sotto il più saggio imperatore e giusto,</l>
<l>che sia stato o sarà mai dopo Augusto.</l>
</lg>
<lg type="ottava"><head>25</head>
<l>Del sangue d'Austria e d'Aragon io veggio</l>
<l>nascer sul Reno alla sinistra riva</l>
<l>un principe, al valor del qual pareggio</l>
<l>nessun valor, di cui si parli o scriva.</l>
<l>Astrea veggio per lui riposta in seggio,</l>
<l>anzi di morta ritornata viva;</l>
<l>e le virtù che cacciò il mondo, quando</l>
<l>lei cacciò ancora, uscir per lui di bando.</l>
</lg>
<lg type="ottava"><head>26</head>
<l>Per questi merti la Bontà suprema</l>
<l>non solamente di quel grande impero</l>
<l>ha disegnato ch'abbia diadema</l>
<l>ch'ebbe Augusto, Traian, Marco e Severo;</l>
<l>ma d'ogni terra e quinci e quindi estrema,</l>
<l>che mai né al sol né all'anno apre il sentiero:</l>
<l>e vuol che sotto a questo imperatore</l>
<l>solo un ovile sia, solo un pastore.</l>
</lg>
<lg type="ottava"><head>27</head>
<l>E perch'abbian più facile successo</l>
<l>gli ordini in cielo eternamente scritti,</l>
<l>gli pon la somma Providenzia appresso</l>
<l>in mare e in terra capitani invitti.</l>
<l>Veggio Hernando Cortese, il quale ha messo</l>
<l>nuove città sotto i cesarei editti,</l>
<l>e regni in Oriente sì remoti,</l>
<l>ch'a noi, che siamo in India, non son noti.</l>
</lg>
<lg type="ottava"><head>28</head>
<l>Veggio Prosper Colonna, e di Pescara</l>
<l>veggio un marchese, e veggio dopo loro</l>
<l>un giovene del Vasto, che fan cara</l>
<l>parer la bella Italia ai Gigli d'oro:</l>
<l>veggio ch'entrare inanzi si prepara</l>
<l>quel terzo agli altri a guadagnar l'alloro;</l>
<l>come buon corridor ch'ultimo lassa</l>
<l>le mosse, e giunge, e inanzi a tutti passa.</l>
</lg>
<lg type="ottava"><head>29</head>
<l>Veggio tanto il valor, veggio la fede</l>
<l>tanta d'Alfonso (che 'l suo nome è questo),</l>
<l>ch'in così acerba età, che non eccede</l>
<l>dopo il vigesimo anno ancora il sesto,</l>
<l>l'imperator l'esercito gli crede,</l>
<l>il qual salvando, salvar non che 'l resto,</l>
<l>ma farsi tutto il mondo ubidiente</l>
<l>con questo capitan sarà possente.</l>
</lg>
<lg type="ottava"><head>30</head>
<l>Come con questi, ovunque andar per terra</l>
<l>si possa, accrescerà l'imperio antico;</l>
<l>così per tutto il mar, ch'in mezzo serra</l>
<l>di là l'Europa, e di qua l'Afro aprico,</l>
<l>sarà vittorioso in ogni guerra,</l>
<l>poi ch'Andrea Doria s'avrà fatto amico.</l>
<l>Questo è quel Doria che fa dai pirati</l>
<l>sicuro il vostro mar per tutti i lati.</l>
</lg>
<lg type="ottava"><head>31</head>
<l>Non fu Pompeio a par di costui degno,</l>
<l>se ben vinse e cacciò tutti i corsari;</l>
<l>però che quelli al più possente regno</l>
<l>che fosse mai, non poteano esser pari:</l>
<l>ma questo Doria, sol col proprio ingegno</l>
<l>e proprie forze, purgherà quei mari;</l>
<l>sì che da Calpe al Nilo, ovunque s'oda</l>
<l>il nome suo, tremar veggio ogni proda.</l>
</lg>
<lg type="ottava"><head>32</head>
<l>Sotto la fede entrar, sotto la scorta</l>
<l>di questo capitan di ch'io ti parlo,</l>
<l>veggio in Italia, ove da lui la porta</l>
<l>gli sarà aperta, alla corona Carlo.</l>
<l>Veggio che 'l premio che di ciò riporta,</l>
<l>non tien per sé, ma fa alla patria darlo:</l>
<l>con prieghi ottien ch'in libertà la metta,</l>
<l>dove altri a sé l'avria forse suggetta.</l>
</lg>
<lg type="ottava"><head>33</head>
<l>Questa pietà ch'egli alla patria mostra,</l>
<l>è degna di più onor d'ogni battaglia</l>
<l>ch'in Francia o in Spagna o ne la terra vostra</l>
<l>vincesse Iulio, o in Africa o in Tessaglia.</l>
<l>Né il grande Ottavio, né chi seco giostra</l>
<l>di par, Antonio, in più onoranza saglia</l>
<l>pei gesti suoi; ch'ogni lor laude amorza</l>
<l>l'avere usato alla lor patria forza.</l>
</lg>
<lg type="ottava"><head>34</head>
<l>Questi et ogn'altro che la patria tenta</l>
<l>di libera far serva, si arrosisca;</l>
<l>né dove il nome d'Andrea Doria senta,</l>
<l>di levar gli occhi in viso d'uomo ardisca.</l>
<l>Veggio Carlo che 'l premio gli augumenta;</l>
<l>ch'oltre quel ch'in commun vuol che fruisca,</l>
<l>gli dà la ricca terra ch'ai Normandi</l>
<l>sarà principio a farli in Puglia grandi.</l>
</lg>
<lg type="ottava"><head>35</head>
<l>A questo capitan non pur cortese</l>
<l>il magnanimo Carlo ha da mostrarsi,</l>
<l>ma a quanti avrà ne le cesaree imprese</l>
<l>del sangue lor non ritrovati scarsi.</l>
<l>D'aver città, d'aver tutto un paese</l>
<l>donato a un suo fedel, più ralegrarsi</l>
<l>lo veggio, e a tutti quei che ne son degni,</l>
<l>che d'acquistar nuov'altri imperii e regni. -</l>
</lg>
<lg type="ottava"><head>36</head>
<l>Così de le vittorie le qual, poi</l>
<l>ch'un gran numero d'anni sarà corso,</l>
<l>daranno a Carlo i capitani suoi,</l>
<l>facea col duca Andronica discorso:</l>
<l>e la compagna intanto ai venti eoi</l>
<l>viene allentando e raccogliendo il morso;</l>
<l>e fa ch'or questo or quel propizio l'esce;</l>
<l>e come vuol li minuisce e cresce.</l>
</lg>
<lg type="ottava"><head>37</head>
<l>Veduto aveano intanto il mar de' Persi</l>
<l>come in sì largo spazio si dilaghi;</l>
<l>onde vicini in pochi giorni fêrsi</l>
<l>al golfo che nomâr gli antiqui Maghi.</l>
<l>Quivi pigliaro il porto, e fur conversi</l>
<l>con la poppa alla ripa i legni vaghi;</l>
<l>quindi, sicur d'Alcina e di sua guerra,</l>
<l>Astolfo il suo camin prese per terra.</l>
</lg>
<lg type="ottava"><head>38</head>
<l>Passò per più d'un campo e più d'un bosco,</l>
<l>per più d'un monte e per più d'una valle;</l>
<l>ove ebbe spesso, all'aer chiaro e al fosco,</l>
<l>i ladroni or inanzi or alle spalle.</l>
<l>Vide leoni, e draghi pien di tòsco,</l>
<l>et altre fere attraversarsi il calle;</l>
<l>ma non sì tosto avea la bocca al corno,</l>
<l>che spaventati gli fuggian d'intorno.</l>
</lg>

<lg type="ottava"><head>39</head>
<l>Vien per l'Arabia ch'è detta Felice,</l>
<l>ricca di mirra e d'odorato incenso,</l>
<l>che per suo albergo l'unica fenice</l>
<l>eletto s'ha di tutto il mondo immenso;</l>
<l>fin che l'onda trovò vendicatrice</l>
<l>già d'Israel, che per divin consenso</l>
<l>Faraone sommerse e tutti i suoi:</l>
<l>e poi venne alla terra degli Eroi.</l>
</lg>
<lg type="ottava"><head>40</head>
<l>Lungo il fiume Traiano egli cavalca</l>
<l>su quel destrier ch'al mondo è senza pare,</l>
<l>che tanto leggiermente e corre e valca,</l>
<l>che ne l'arena l'orma non n'appare:</l>
<l>l'erba non pur, non pur la nieve calca;</l>
<l>coi piedi asciutti andar potria sul mare;</l>
<l>e sì si stende al corso, e sì s'affretta,</l>
<l>che passa e vento e folgore e saetta.</l>
</lg>
<lg type="ottava"><head>41</head>
<l>Questo è il destrier che fu de l'Argalia,</l>
<l>che di fiamma e di vento era concetto;</l>
<l>e senza fieno e biada, si nutria</l>
<l>de l'aria pura, e Rabican fu detto.</l>
<l>Venne, seguendo il duca la sua via,</l>
<l>dove dà il Nilo a quel fiume ricetto;</l>
<l>e prima che giugnesse in su la foce,</l>
<l>vide un legno venire a sé veloce.</l>
</lg>
<lg type="ottava"><head>42</head>
<l>Naviga in su la poppa uno eremita</l>
<l>con bianca barba, a mezzo il petto lunga,</l>
<l>che sopra il legno il paladino invita,</l>
<l>e: - Figliuol mio (gli grida da la lunga),</l>
<l>se non t'è in odio la tua propria vita,</l>
<l>se non brami che morte oggi ti giunga,</l>
<l>venir ti piaccia su quest'altra arena;</l>
<l>ch'a morir quella via dritto ti mena.</l>
</lg>
<lg type="ottava"><head>43</head>
<l>Tu non andrai più che sei miglia inante,</l>
<l>che troverai la sanguinosa stanza</l>
<l>dove s'alberga un orribil gigante</l>
<l>che d'otto piedi ogni statura avanza.</l>
<l>Non abbia cavallier né viandante</l>
<l>di partirsi da lui, vivo, speranza:</l>
<l>ch'altri il crudel ne scanna, altri ne scuoia,</l>
<l>molti ne squarta, e vivo alcun ne 'ngoia.</l>
</lg>
<lg type="ottava"><head>44</head>
<l>Piacer, fra tanta crudeltà, si prende</l>
<l>d'una rete ch'egli ha, molto ben fatta:</l>
<l>poco lontana al tetto suo la tende,</l>
<l>e ne la trita polve in modo appiatta,</l>
<l>che chi prima nol sa, non la comprende,</l>
<l>tanto è sottil, tanto egli ben l'adatta:</l>
<l>e con tai gridi i peregrin minaccia,</l>
<l>che spaventati dentro ve li caccia.</l>
</lg>
<lg type="ottava"><head>45</head>
<l>E con gran risa, aviluppati in quella</l>
<l>se li strascina sotto il suo coperto;</l>
<l>né cavallier riguarda né donzella,</l>
<l>o sia di grande o sia di picciol merto:</l>
<l>e mangiata la carne, e le cervella</l>
<l>succhiate e 'l sangue, dà l'ossa al deserto;</l>
<l>e de l'umane pelli intorno intorno</l>
<l>fa il suo palazzo orribilmente adorno.</l>
</lg>
<lg type="ottava"><head>46</head>
<l>Prendi quest'altra via, prendila, figlio,</l>
<l>che fin al mar ti fia tutta sicura. -</l>
<l>- Io ti ringrazio, padre, del consiglio</l>
<l>(rispose il cavallier senza paura),</l>
<l>ma non istimo per l'onor periglio,</l>
<l>di ch'assai più che de la vita ho cura.</l>
<l>Per far ch'io passi, invan tu parli meco;</l>
<l>anzi vo al dritto a ritrovar lo speco.</l>
</lg>
<lg type="ottava"><head>47</head>
<l>Fuggendo, posso con disnor salvarmi;</l>
<l>ma tal salute ho più che morte a schivo.</l>
<l>S'io vi vo, al peggio che potrà incontrarmi,</l>
<l>fra molti resterò di vita privo;</l>
<l>ma quando Dio così mi drizzi l'armi,</l>
<l>che colui morto, et io rimanga vivo,</l>
<l>sicura a mille renderò la via:</l>
<l>sì che l'util maggior che 'l danno fia.</l>
</lg>
<lg type="ottava"><head>48</head>
<l>Metto all'incontro la morte d'un solo</l>
<l>alla salute di gente infinita. -</l>
<l>- Vattene in pace (rispose), figliuolo;</l>
<l>Dio mandi in difension de la tua vita</l>
<l>l'arcangelo Michel dal sommo polo: -</l>
<l>e benedillo il semplice eremita.</l>
<l>Astolfo lungo il Nil tenne la strada,</l>
<l>sperando più nel suon che ne la spada.</l>
</lg>
<lg type="ottava"><head>49</head>
<l>Giace tra l'alto fiume e la palude</l>
<l>picciol sentier ne l'arenosa riva:</l>
<l>la solitaria casa lo richiude,</l>
<l>d'umanitade e di commercio priva.</l>
<l>Son fisse intorno teste e membra nude</l>
<l>de l'infelice gente che v'arriva.</l>
<l>Non v'è finestra, non v'è merlo alcuno,</l>
<l>onde penderne almen non si veggia uno.</l>
</lg>
<lg type="ottava"><head>50</head>
<l>Qual ne le alpine ville o ne' castelli</l>
<l>suol cacciator che gran perigli ha scorsi,</l>
<l>su le porte attaccar l'irsute pelli,</l>
<l>l'orride zampe e i grossi capi d'orsi;</l>
<l>tal dimostrava il fier gigante quelli</l>
<l>che di maggior virtù gli erano occorsi.</l>
<l>D'altri infiniti sparse appaion l'ossa;</l>
<l>et è di sangue uman piena ogni fossa.</l>
</lg>
<lg type="ottava"><head>51</head>
<l>Stassi Caligorante in su la porta;</l>
<l>che così ha nome il dispietato mostro</l>
<l>ch'orna la sua magion di gente morta,</l>
<l>come alcun suol de panni d'oro o d'ostro.</l>
<l>Costui per gaudio a pena si comporta,</l>
<l>come il duca lontan se gli è dimostro;</l>
<l>ch'eran duo mesi, e il terzo ne venìa,</l>
<l>che non fu cavallier per quella via.</l>
</lg>
<lg type="ottava"><head>52</head>
<l>Vêr la palude, ch'era scura e folta</l>
<l>di verdi canne, in gran fretta ne viene;</l>
<l>che disegnato avea correre in volta,</l>
<l>e uscire al paladin dietro alle schene;</l>
<l>che ne la rete, che tenea sepolta</l>
<l>sotto la polve, di cacciarlo ha spene,</l>
<l>come avea fatto gli altri peregrini</l>
<l>che quivi tratto avean lor rei destini.</l>
</lg>
<lg type="ottava"><head>53</head>
<l>Come venire il paladin lo vede,</l>
<l>ferma il destrier, non senza gran sospetto</l>
<l>che vada in quelli lacci a dar del piede,</l>
<l>di che il buon vecchiarel gli avea predetto.</l>
<l>Quivi il soccorso del suo corno chiede,</l>
<l>e quel sonando fa l'usato effetto:</l>
<l>nel cor fere il gigante che l'ascolta,</l>
<l>di tal timor, ch'a dietro i passi volta.</l>
</lg>
<lg type="ottava"><head>54</head>
<l>Astolfo suona, e tuttavolta bada;</l>
<l>che gli par sempre che la rete scocchi.</l>
<l>Fugge il fellon, né vede ove si vada;</l>
<l>che, come il core, avea perduti gli occhi.</l>
<l>Tanta è la tema, che non sa far strada,</l>
<l>che ne li proprii aguati non trabocchi:</l>
<l>va ne la rete; e quella si disserra,</l>
<l>tutto l'annoda, e lo distende in terra.</l>
</lg>
<lg type="ottava"><head>55</head>
<l>Astolfo, ch'andar giù vede il gran peso,</l>
<l>già sicuro per sé, v'accorre in fretta;</l>
<l>e con la spada in man, d'arcion disceso,</l>
<l>va per far di mill'anime vendetta.</l>
<l>Poi gli par che s'uccide un che sia preso,</l>
<l>viltà, più che virtù, ne sarà detta;</l>
<l>che legate le braccia, i piedi e il collo</l>
<l>gli vede sì, che non può dare un crollo.</l>
</lg>
<lg type="ottava"><head>56</head>
<l>Avea la rete già fatta Vulcano</l>
<l>di sottil fil d'acciar, ma con tal arte,</l>
<l>che saria stata ogni fatica invano</l>
<l>per ismagliarne la più debol parte;</l>
<l>et era quella che già piedi e mano</l>
<l>avea legate a Venere et a Marte:</l>
<l>la fe' il geloso, e non ad altro effetto,</l>
<l>che per pigliarli insieme ambi nel letto.</l>
</lg>
<lg type="ottava"><head>57</head>
<l>Mercurio al fabbro poi la rete invola;</l>
<l>che Cloride pigliar con essa vuole,</l>
<l>Cloride bella che per l'aria vola</l>
<l>dietro all'Aurora, all'apparir del sole,</l>
<l>e dal raccolto lembo de la stola</l>
<l>gigli spargendo va, rose e viole.</l>
<l>Mercurio tanto questa ninfa attese,</l>
<l>che con la rete in aria un dì la prese.</l>
</lg>
<lg type="ottava"><head>58</head>
<l>Dove entra in mare il gran fiume etiopo,</l>
<l>par che la dea presa volando fosse.</l>
<l>Poi nel tempio d'Anubide a Canopo</l>
<l>la rete molti seculi serbosse.</l>
<l>Caligorante tre mila anni dopo,</l>
<l>di là, dove era sacra, la rimosse:</l>
<l>se ne portò la rete il ladrone empio,</l>
<l>et arse la cittade, e rubò il tempio.</l>
</lg>
<lg type="ottava"><head>59</head>
<l>Quivi adattolla in modo in su l'arena,</l>
<l>che tutti quei ch'avean da lui la caccia</l>
<l>vi davan dentro; et era tocca a pena,</l>
<l>che lor legava e collo e piedi e braccia.</l>
<l>Di questa levò Astolfo una catena,</l>
<l>e le man dietro a quel fellon n'allaccia;</l>
<l>le braccia e 'l petto in guisa gli ne fascia,</l>
<l>che non può sciorsi: indi levar lo lascia,</l>
</lg>
<lg type="ottava"><head>60</head>
<l>dagli altri nodi avendol sciolto prima,</l>
<l>ch'era tornato uman più che donzella.</l>
<l>Di trarlo seco e di mostrarlo stima</l>
<l>per ville, per cittadi e per castella.</l>
<l>Vuol la rete anco aver, di che né lima</l>
<l>né martel fece mai cosa più bella:</l>
<l>ne fa somier colui ch'alla catena</l>
<l>con pompa trionfal dietro si mena.</l>
</lg>
<lg type="ottava"><head>61</head>
<l>L'elmo e lo scudo anche a portar gli diede,</l>
<l>come a valletto, e seguitò il camino,</l>
<l>di gaudio empiendo, ovunque metta il piede,</l>
<l>ch'ir possa ormai sicuro il peregrino.</l>
<l>Astolfo se ne va tanto, che vede</l>
<l>ch'ai sepolcri di Memfi è già vicino,</l>
<l>Memfi per le piramidi famoso:</l>
<l>vede all'incontro il Cairo populoso.</l>
</lg>
<lg type="ottava"><head>62</head>
<l>Tutto il popul correndo si traea</l>
<l>per vedere il gigante smisurato.</l>
<l>- Come è possibil (l'un l'altro dicea)</l>
<l>che quel piccolo il grande abbia legato? -</l>
<l>Astolfo a pena inanzi andar potea,</l>
<l>tanto la calca il preme da ogni lato;</l>
<l>e come cavallier d'alto valore</l>
<l>ognun l'ammira, e gli fa grande onore.</l>
</lg>
<lg type="ottava"><head>63</head>
<l>Non era grande il Cairo così allora,</l>
<l>come se ne ragiona a nostra etade:</l>
<l>che 'l populo capir, che vi dimora,</l>
<l>non puon diciotto mila gran contrade;</l>
<l>e che le case hanno tre palchi, e ancora</l>
<l>ne dormono infiniti in su le strade;</l>
<l>e che 'l soldano v'abita un castello</l>
<l>mirabil di grandezza, e ricco e bello;</l>
</lg>
<lg type="ottava"><head>64</head>
<l>e che quindici mila suoi vasalli,</l>
<l>che son cristiani rinegati tutti,</l>
<l>con mogli, con famiglie e con cavalli</l>
<l>ha sotto un tetto sol quivi ridutti.</l>
<l>Astolfo veder vuole ove s'avalli,</l>
<l>e quanto il Nilo entri nei salsi flutti</l>
<l>a Damiata; ch'avea quivi inteso,</l>
<l>qualunque passa restar morto o preso.</l>
</lg>
<lg type="ottava"><head>65</head>
<l>Però ch'in ripa al Nilo in su la foce</l>
<l>si ripara un ladron dentro una torre,</l>
<l>ch'a paesani e a peregrini nuoce,</l>
<l>e fin al Cairo, ognun rubando, scorre.</l>
<l>Non gli può alcun resistere; et ha voce</l>
<l>che l'uom gli cerca invan la vita tôrre:</l>
<l>cento mila ferite egli ha già avuto,</l>
<l>né ucciderlo però mai s'è potuto.</l>
</lg>
<lg type="ottava"><head>66</head>
<l>Per veder se può far rompere il filo</l>
<l>alla Parca di lui, sì che non viva,</l>
<l>Astolfo viene a ritrovare Orrilo</l>
<l>(così avea nome), e a Damiata arriva;</l>
<l>et indi passa ove entra in mare il Nilo,</l>
<l>e vede la gran torre in su la riva,</l>
<l>dove s'alberga l'anima incantata</l>
<l>che d'un folletto nacque e d'una fata.</l>
</lg>
<lg type="ottava"><head>67</head>
<l>Quivi ritruova che crudel battaglia</l>
<l>era tra Orrilo e dui guerrieri accesa.</l>
<l>Orrilo è solo; e sì que' dui travaglia,</l>
<l>ch'a gran fatica gli puon far difesa:</l>
<l>e quanto in arme l'uno e l'altro vaglia,</l>
<l>a tutto il mondo la fama palesa.</l>
<l>Questi erano i dui figli d'Oliviero,</l>
<l>Grifone il bianco et Aquilante il nero.</l>
</lg>
<lg type="ottava"><head>68</head>
<l>Gli è ver che 'l negromante venuto era</l>
<l>alla battaglia con vantaggio grande;</l>
<l>che seco tratto in campo avea una fera,</l>
<l>la qual si truova solo in quelle bande:</l>
<l>vive sul lito e dentro alla rivera;</l>
<l>e i corpi umani son le sue vivande,</l>
<l>de le persone misere et incaute</l>
<l>de viandanti e d'infelici naute.</l>
</lg>
<lg type="ottava"><head>69</head>
<l>La bestia ne l'arena appresso al porto</l>
<l>per man dei duo fratei morta giacea;</l>
<l>e per questo ad Orril non si fa torto,</l>
<l>s'a un tempo l'uno e l'altro gli nocea.</l>
<l>Più volte l'han smembrato, e non mai morto,</l>
<l>né, per smembrarlo, uccider si potea;</l>
<l>che se tagliato o mano o gamba gli era,</l>
<l>la rapiccava, che parea di cera.</l>
</lg>
<lg type="ottava"><head>70</head>
<l>Or fin a' denti il capo gli divide</l>
<l>Grifone, or Aquilante fin al petto.</l>
<l>Egli dei colpi lor sempre si ride:</l>
<l>s'adiran essi, che non hanno effetto.</l>
<l>Chi mai d'alto cader l'argento vide,</l>
<l>che gli alchimisti hanno mercurio detto,</l>
<l>e spargere e raccor tutti i suo' membri,</l>
<l>sentendo di costui, se ne rimembri.</l>
</lg>
<lg type="ottava"><head>71</head>
<l>Se gli spiccano il capo, Orrilo scende,</l>
<l>né cessa brancolar fin che lo truovi;</l>
<l>et or pel crine et or pel naso il prende,</l>
<l>lo salda al collo, e non so con che chiovi.</l>
<l>Piglial talor Grifone, e 'l braccio stende,</l>
<l>nel fiume il getta, e non par ch'anco giovi;</l>
<l>che nuota Orrilo al fondo come un pesce,</l>
<l>e col suo capo salvo alla ripa esce.</l>
</lg>
<lg type="ottava"><head>72</head>
<l>Due belle donne onestamente ornate,</l>
<l>l'una vestita a bianco e l'altra a nero,</l>
<l>che de la pugna causa erano state,</l>
<l>stavano a riguardar l'assalto fiero.</l>
<l>Queste eran quelle due benigne fate</l>
<l>ch'avean notriti i figli d'Oliviero,</l>
<l>poi che li trasson teneri citelli</l>
<l>dai curvi artigli di duo grandi augelli,</l>
</lg>
<lg type="ottava"><head>73</head>
<l>che rapiti gli avevano a Gismonda,</l>
<l>e portati lontan dal suo paese.</l>
<l>Ma non bisogna in ciò ch'io mi diffonda,</l>
<l>ch'a tutto il mondo è l'istoria palese;</l>
<l>ben che l'autor nel padre si confonda,</l>
<l>ch'un per un altro (io non so come) prese.</l>
<l>Or la battaglia i duo gioveni fanno,</l>
<l>che le due donne ambi pregati n'hanno.</l>
</lg>
<lg type="ottava"><head>74</head>
<l>Era in quel clima già sparito il giorno,</l>
<l>all'isole ancor alto di Fortuna;</l>
<l>l'ombre avean tolto ogni vedere a torno</l>
<l>sotto l'incerta e mal compresa luna;</l>
<l>quando alla ròcca Orril fece ritorno,</l>
<l>poi ch'alla bianca e alla sorella bruna</l>
<l>piacque di differir l'aspra battaglia</l>
<l>fin che 'l sol nuovo all'orizzonte saglia.</l>
</lg>
<lg type="ottava"><head>75</head>
<l>Astolfo, che Grifone et Aquilante,</l>
<l>et all'insegne e più al ferir gagliardo,</l>
<l>riconosciuto avea gran pezzo inante,</l>
<l>lor non fu altiero a salutar né tardo.</l>
<l>Essi vedendo che quel che 'l gigante</l>
<l>traea legato, era il baron dal pardo</l>
<l>(che così in corte era quel duca detto),</l>
<l>raccolser lui con non minore affetto.</l>
</lg>
<lg type="ottava"><head>76</head>
<l>Le donne a riposare i cavallieri</l>
<l>menaro a un lor palagio indi vicino.</l>
<l>Donzelle incontra vennero e scudieri</l>
<l>con torchi accesi, a mezzo del camino.</l>
<l>Diero a chi n'ebbe cura, i lor destrieri,</l>
<l>trassonsi l'arme; e dentro un bel giardino</l>
<l>trovâr ch'apparechiata era la cena</l>
<l>ad una fonte limpida et amena.</l>
</lg>
<lg type="ottava"><head>77</head>
<l>Fan legare il gigante alla verdura</l>
<l>con un'altra catena molto grossa</l>
<l>ad una quercia di molt'anni dura,</l>
<l>che non si romperà per una scossa;</l>
<l>e da dieci sergenti averne cura,</l>
<l>che la notte discior non se ne possa,</l>
<l>et assalirli, e forse far lor danno,</l>
<l>mentre sicuri e senza guardia stanno.</l>
</lg>
<lg type="ottava"><head>78</head>
<l>All'abondante e sontuosa mensa,</l>
<l>dove il manco piacer fur le vivande,</l>
<l>del ragionar gran parte si dispensa</l>
<l>sopra d'Orrilo e del miracol grande,</l>
<l>che quasi par un sogno a chi vi pensa,</l>
<l>ch'or capo or braccio a terra se gli mande,</l>
<l>et egli lo raccolga e lo raggiugna,</l>
<l>e più feroce ognor torni alla pugna.</l>
</lg>
<lg type="ottava"><head>79</head>
<l>Astolfo nel suo libro avea già letto</l>
<l>(quel ch'agl'incanti riparare insegna)</l>
<l>ch'ad Orril non trarrà l'alma del petto</l>
<l>fin ch'un crine fatal nel capo tegna;</l>
<l>ma, se lo svelle o tronca, fia constretto</l>
<l>che suo mal grado fuor l'alma ne vegna.</l>
<l>Questo ne dice il libro; ma non come</l>
<l>conosca il crine in così folte chiome.</l>
</lg>
<lg type="ottava"><head>80</head>
<l>Non men de la vittoria si godea,</l>
<l>che se n'avesse Astolfo già la palma;</l>
<l>come chi speme in pochi colpi avea</l>
<l>svellere il crine al negromante e l'alma.</l>
<l>Però di quella impresa promettea</l>
<l>tor sugli omeri suoi tutta la salma:</l>
<l>Orril farà morir, quando non spiaccia</l>
<l>ai duo fratei, ch'egli la pugna faccia.</l>
</lg>
<lg type="ottava"><head>81</head>
<l>Ma quei gli dànno volentier l'impresa,</l>
<l>certi che debbia affaticarsi invano.</l>
<l>Era già l'altra aurora in cielo ascesa,</l>
<l>quando calò dai muri Orrilo al piano.</l>
<l>Tra il duca e lui fu la battaglia accesa:</l>
<l>la mazza l'un, l'altro ha la spada in mano.</l>
<l>Di mille attende Astolfo un colpo trarne,</l>
<l>che lo spirto gli sciolga da la carne.</l>
</lg>
<lg type="ottava"><head>82</head>
<l>Or cader gli fa il pugno con la mazza,</l>
<l>or l'uno or l'altro braccio con la mano;</l>
<l>quando taglia a traverso la corazza,</l>
<l>e quando il va troncando a brano a brano:</l>
<l>ma ricogliendo sempre de la piazza</l>
<l>va le sue membra Orrilo, e si fa sano.</l>
<l>S'in cento pezzi ben l'avesse fatto,</l>
<l>redintegrarsi il vedea Astolfo a un tratto.</l>
</lg>
<lg type="ottava"><head>83</head>
<l>Al fin di mille colpi un gli ne colse</l>
<l>sopra le spalle ai termini del mento:</l>
<l>la testa e l'elmo dal capo gli tolse,</l>
<l>né fu d'Orrilo a dismontar più lento.</l>
<l>La sanguinosa chioma in man s'avolse,</l>
<l>e risalse a cavallo in un momento;</l>
<l>e la portò correndo incontra 'l Nilo,</l>
<l>che riaver non la potesse Orrilo.</l>
</lg>
<lg type="ottava"><head>84</head>
<l>Quel sciocco, che del fatto non s'accorse,</l>
<l>per la polve cercando iva la testa:</l>
<l>ma come intese il corridor via tôrse,</l>
<l>portare il capo suo per la foresta;</l>
<l>immantinente al suo destrier ricorse,</l>
<l>sopra vi sale, e di seguir non resta.</l>
<l>Volea gridare: - Aspetta, volta, volta! -</l>
<l>ma gli avea il duca già la bocca tolta.</l>
</lg>
<lg type="ottava"><head>85</head>
<l>Pur, che non gli ha tolto anco le calcagna</l>
<l>si riconforta, e segue a tutta briglia.</l>
<l>Dietro il lascia gran spazio di campagna</l>
<l>quel Rabican che corre a maraviglia.</l>
<l>Astolfo intanto per la cuticagna</l>
<l>va da la nuca fin sopra le ciglia</l>
<l>cercando in fretta, se 'l crine fatale</l>
<l>conoscer può, ch'Orril tiene immortale.</l>
</lg>
<lg type="ottava"><head>86</head>
<l>Fra tanti e innumerabili capelli,</l>
<l>un più de l'altro non si stende o torce:</l>
<l>qual dunque Astolfo sceglierà di quelli,</l>
<l>che per dar morte al rio ladron raccorce?</l>
<l>- Meglio è (disse) che tutti io tagli o svelli: -</l>
<l>né si trovando aver rasoi né force,</l>
<l>ricorse immantinente alla sua spada,</l>
<l>che taglia sì, che si può dir che rada.</l>
</lg>
<lg type="ottava"><head>87</head>
<l>E tenendo quel capo per lo naso,</l>
<l>dietro e dinanzi lo dischioma tutto.</l>
<l>Trovò fra gli altri quel fatale a caso:</l>
<l>si fece il viso allor pallido e brutto,</l>
<l>travolse gli occhi, e dimostrò all'occaso,</l>
<l>per manifesti segni, esser condutto;</l>
<l>e 'l busto che seguia troncato al collo,</l>
<l>di sella cadde, e diè l'ultimo crollo.</l>
</lg>
<lg type="ottava"><head>88</head>
<l>Astolfo, ove le donne e i cavallieri</l>
<l>lasciato avea, tornò col capo in mano,</l>
<l>che tutti avea di morte i segni veri,</l>
<l>e mostrò il tronco ove giacea lontano.</l>
<l>Non so ben se lo vider volentieri,</l>
<l>ancor che gli mostrasser viso umano;</l>
<l>che la intercetta lor vittoria forse</l>
<l>d'invidia ai duo germani il petto morse.</l>
</lg>
<lg type="ottava"><head>89</head>
<l>Né che tal fin quella battaglia avesse,</l>
<l>credo più fosse alle due donne grato.</l>
<l>Queste, perché più in lungo si traesse</l>
<l>de' duo fratelli il doloroso fato</l>
<l>ch'in Francia par ch'in breve esser dovesse,</l>
<l>con loro Orrilo avean quivi azzuffato,</l>
<l>con speme di tenerli tanto a bada,</l>
<l>che la trista influenzia se ne vada.</l>
</lg>
<lg type="ottava"><head>90</head>
<l>Tosto che 'l castellan di Damiata</l>
<l>certificossi ch'era morto Orrilo,</l>
<l>la columba lasciò, ch'avea legata</l>
<l>sotto l'ala la lettera col filo.</l>
<l>Quella andò al Cairo; et indi fu lasciata</l>
<l>un'altra altrove, come quivi è stilo:</l>
<l>sì che in pochissime ore andò l'aviso</l>
<l>per tutto Egitto, ch'era Orrilo ucciso.</l>
</lg>
<lg type="ottava"><head>91</head>
<l>Il duca, come al fin trasse l'impresa,</l>
<l>confortò molto i nobili garzoni,</l>
<l>ben che da sé v'avean la voglia intesa,</l>
<l>né bisognavan stimuli né sproni,</l>
<l>che per difender de la santa Chiesa</l>
<l>e del romano Imperio le ragioni,</l>
<l>lasciasser le battaglie d'Oriente,</l>
<l>e cercassino onor ne la lor gente.</l>
</lg>
<lg type="ottava"><head>92</head>
<l>Così Grifone et Aquilante tolse</l>
<l>ciascuno da la sua donna licenzia;</l>
<l>le quali, ancor che lor ne 'ncrebbe e dolse,</l>
<l>non vi seppon però far resistenzia.</l>
<l>Con essi Astolfo a man destra si volse;</l>
<l>che si deliberâr far riverenzia</l>
<l>ai santi luoghi ove Dio in carne visse,</l>
<l>prima che verso Francia si venisse.</l>
</lg>
<lg type="ottava"><head>93</head>
<l>Potuto avrian pigliar la via mancina,</l>
<l>ch'era più dilettevole e più piana,</l>
<l>e mai non si scostar da la marina;</l>
<l>ma per la destra andaro orrida e strana,</l>
<l>perché l'alta città di Palestina</l>
<l>per questa sei giornate è men lontana.</l>
<l>Acqua si truova et erba in questa via:</l>
<l>di tutti gli altri ben v'è carestia.</l>
</lg>
<lg type="ottava"><head>94</head>
<l>Sì che prima ch'entrassero in viaggio,</l>
<l>ciò che lor bisognò, fecion raccorre,</l>
<l>e carcar sul gigante il carriaggio,</l>
<l>ch'avria portato in collo anco una torre.</l>
<l>Al finir del camino aspro e selvaggio,</l>
<l>da l'alto monte alla lor vista occorre</l>
<l>la santa terra, ove il superno Amore</l>
<l>lavò col proprio sangue il nostro errore.</l>
</lg>
<lg type="ottava"><head>95</head>
<l>Trovano in su l'entrar de la cittade</l>
<l>un giovene gentil, lor conoscente,</l>
<l>Sansonetto da Meca, oltre l'etade,</l>
<l>ch'era nel primo fior, molto prudente;</l>
<l>d'alta cavalleria, d'alta bontade</l>
<l>famoso, e riverito fra la gente.</l>
<l>Orlando lo converse a nostra fede,</l>
<l>e di sua man battesmo anco gli diede.</l>
</lg>
<lg type="ottava"><head>96</head>
<l>Quivi lo trovan che disegna a fronte</l>
<l>del calife d'Egitto una fortezza;</l>
<l>e circondar vuole il Calvario monte</l>
<l>di muro di duo miglia di lunghezza.</l>
<l>Da lui raccolti fur con quella fronte</l>
<l>che può d'interno amor dar più chiarezza,</l>
<l>e dentro accompagnati, e con grande agio</l>
<l>fatti alloggiar nel suo real palagio.</l>
</lg>
<lg type="ottava"><head>97</head>
<l>Avea in governo egli la terra, e in vece</l>
<l>di Carlo vi reggea l'imperio giusto.</l>
<l>Il duca Astolfo a costui dono fece</l>
<l>di quel sì grande e smisurato busto,</l>
<l>ch'a portar pesi gli varrà per diece</l>
<l>bestie da soma, tanto era robusto.</l>
<l>Diegli Astolfo il gigante, e diegli appresso</l>
<l>la rete ch'in sua forza l'avea messo.</l>
</lg>
<lg type="ottava"><head>98</head>
<l>Sansonetto all'incontro al duca diede</l>
<l>per la spada una cinta ricca e bella;</l>
<l>e diede spron per l'uno e l'altro piede,</l>
<l>che d'oro avean la fibbia e la girella;</l>
<l>ch'esser del cavallier stati si crede,</l>
<l>che liberò dal drago la donzella:</l>
<l>al Zaffo avuti con molt'altro arnese</l>
<l>Sansonetto gli avea, quando lo prese.</l>
</lg>
<lg type="ottava"><head>99</head>
<l>Purgati de lor colpe a un monasterio</l>
<l>che dava di sé odor di buoni esempii,</l>
<l>de la passion di Cristo ogni misterio</l>
<l>contemplando n'andâr per tutti i tempii</l>
<l>ch'or con eterno obbrobrio e vituperio</l>
<l>agli cristiani usurpano i Mori empii.</l>
<l>L'Europa è in arme, e di far guerra agogna</l>
<l>in ogni parte, fuor ch'ove bisogna.</l>
</lg>
<lg type="ottava"><head>100</head>
<l>Mentre avean quivi l'animo divoto,</l>
<l>a perdonanze e a cerimonie intenti,</l>
<l>un peregrin di Grecia, a Grifon noto,</l>
<l>novelle gli arrecò gravi e pungenti,</l>
<l>dal suo primo disegno e lungo voto</l>
<l>troppo diverse e troppo differenti;</l>
<l>e quelle il petto gl'infiammaron tanto,</l>
<l>che gli scacciâr l'orazion da canto.</l>
</lg>
<lg type="ottava"><head>101</head>
<l>Amava il cavallier, per sua sciagura,</l>
<l>una donna ch'avea nome Orrigille:</l>
<l>di più bel volto e di miglior statura</l>
<l>non se ne sceglierebbe una fra mille;</l>
<l>ma disleale e di sì rea natura,</l>
<l>che potresti cercar cittadi e ville,</l>
<l>la terra ferma e l'isole del mare,</l>
<l>né credo ch'una le trovassi pare.</l>
</lg>
<lg type="ottava"><head>102</head>
<l>Ne la città di Constantin lasciata</l>
<l>grave l'avea di febbre acuta e fiera.</l>
<l>Or quando rivederla alla tornata</l>
<l>più che mai bella, e di goderla spera,</l>
<l>ode il meschin, ch'in Antiochia andata</l>
<l>dietro un suo nuovo amante ella se n'era,</l>
<l>non le parendo ormai di più patire</l>
<l>ch'abbia in sì fresca età sola a dormire.</l>
</lg>
<lg type="ottava"><head>103</head>
<l>Da indi in qua ch'ebbe la trista nuova,</l>
<l>sospirava Grifon notte e dì sempre.</l>
<l>Ogni piacer ch'agli altri aggrada e giova,</l>
<l>par ch'a costui più l'animo distempre:</l>
<l>pensilo ognun, ne li cui danni pruova</l>
<l>Amor, se li suoi strali han buone tempre.</l>
<l>Et era grave sopra ogni martìre,</l>
<l>che 'l mal ch'avea si vergognava a dire.</l>
</lg>
<lg type="ottava"><head>104</head>
<l>Questo, perché mille fiate inante</l>
<l>già ripreso l'avea di quello amore,</l>
<l>di lui più saggio, il fratello Aquilante,</l>
<l>e cercato colei trargli del core,</l>
<l>colei ch'al suo giudicio era di quante</l>
<l>femine rie si trovin la peggiore.</l>
<l>Grifon l'escusa, se 'l fratel la danna;</l>
<l>e le più volte il parer proprio inganna.</l>
</lg>
<lg type="ottava"><head>105</head>
<l>Però fece pensier, senza parlarne</l>
<l>con Aquilante, girsene soletto</l>
<l>sin dentro d'Antiochia, e quindi trarne</l>
<l>colei che tratto il cor gli avea del petto;</l>
<l>trovar colui che gli l'ha tolta, e farne</l>
<l>vendetta tal, che ne sia sempre detto.</l>
<l>Dirò, come ad effetto il pensier messe,</l>
<l>nell'altro canto, e ciò che ne successe.</l>
</lg>
</div1>

<div1 type="canto">
<head>Canto 16</head>
<lg type="ottava"><head>1</head>
<l>Gravi pene in amor si provan molte,</l>
<l>di che patito io n'ho la maggior parte,</l>
<l>e quelle in danno mio sì ben raccolte,</l>
<l>ch'io ne posso parlar come per arte.</l>
<l>Però s'io dico e s'ho detto altre volte,</l>
<l>e quando in voce e quando in vive carte,</l>
<l>ch'un mal sia lieve, un altro acerbo e fiero,</l>
<l>date credenza al mio giudicio vero.</l>
</lg>
<lg type="ottava"><head>2</head>
<l>Io dico e dissi, e dirò fin ch'io viva,</l>
<l>che chi si truova in degno laccio preso,</l>
<l>se ben di sé vede sua donna schiva,</l>
<l>se in tutto aversa al suo desire acceso;</l>
<l>se bene Amor d'ogni mercede il priva,</l>
<l>poscia che 'l tempo e la fatica ha speso;</l>
<l>pur ch'altamente abbia locato il core,</l>
<l>pianger non de', se ben languisce e muore.</l>
</lg>
<lg type="ottava"><head>3</head>
<l>Pianger de' quel che già sia fatto servo</l>
<l>di duo vaghi occhi e d'una bella treccia,</l>
<l>sotto cui si nasconda un cor protervo,</l>
<l>che poco puro abbia con molta feccia.</l>
<l>Vorria il miser fuggire; e come cervo</l>
<l>ferito, ovunque va, porta la freccia:</l>
<l>ha di se stesso e del suo amor vergogna,</l>
<l>né l'osa dire, e invan sanarsi agogna.</l>
</lg>
<lg type="ottava"><head>4</head>
<l>In questo caso è il giovene Grifone,</l>
<l>che non si può emendare, e il suo error vede,</l>
<l>vede quanto vilmente il suo cor pone</l>
<l>in Orrigille iniqua e senza fede;</l>
<l>pur dal mal uso è vinta la ragione,</l>
<l>e pur l'arbitrio all'appetito cede:</l>
<l>perfida sia quantunque, ingrata e ria,</l>
<l>sforzato è di cercar dove ella sia.</l>
</lg>
<lg type="ottava"><head>5</head>
<l>Dico, la bella istoria ripigliando,</l>
<l>ch'uscì de la città secretamente,</l>
<l>né parlarne s'ardì col fratel, quando</l>
<l>ripreso invan da lui ne fu sovente.</l>
<l>Verso Rama, a sinistra declinando,</l>
<l>prese la via più piana e più corrente.</l>
<l>Fu in sei giorni a Damasco di Soria;</l>
<l>indi verso Antiochia se ne gìa.</l>
</lg>
<lg type="ottava"><head>6</head>
<l>Scontrò presso a Damasco il cavalliero</l>
<l>a cui donato avea Orrigille il core:</l>
<l>e convenian di rei costumi in vero,</l>
<l>come ben si convien l'erba col fiore;</l>
<l>che l'uno e l'altro era di cor leggiero,</l>
<l>perfido l'uno e l'altro e traditore;</l>
<l>e copria l'uno e l'altro il suo difetto,</l>
<l>con danno altrui, sotto cortese aspetto.</l>
</lg>
<lg type="ottava"><head>7</head>
<l>Come io vi dico, il cavallier venìa</l>
<l>s'un gran destrier con molta pompa armato:</l>
<l>la perfida Orrigille in compagnia,</l>
<l>in un vestire azzur d'oro fregiato,</l>
<l>e duo valletti, donde si servia</l>
<l>a portar elmo e scudo, aveva allato;</l>
<l>come quel che volea con bella mostra</l>
<l>comparire in Damasco ad una giostra.</l>
</lg>
<lg type="ottava"><head>8</head>
<l>Una splendida festa che bandire</l>
<l>fece il re di Damasco in quelli giorni,</l>
<l>era cagion di far quivi venire</l>
<l>i cavallier quanto potean più adorni.</l>
<l>Tosto che la puttana comparire</l>
<l>vede Grifon, ne teme oltraggi e scorni:</l>
<l>sa che l'amante suo non è sì forte,</l>
<l>che contra lui l'abbia a campar da morte.</l>
</lg>
<lg type="ottava"><head>9</head>
<l>Ma sì come audacissima e scaltrita,</l>
<l>ancor che tutta di paura trema,</l>
<l>s'acconcia il viso, e sì la voce aita,</l>
<l>che non appar in lei segno di tema.</l>
<l>Col drudo avendo già l'astuzia ordita,</l>
<l>corre, e fingendo una letizia estrema,</l>
<l>verso Grifon l'aperte braccia tende,</l>
<l>lo stringe al collo, e gran pezzo ne pende.</l>
</lg>
<lg type="ottava"><head>10</head>
<l>Dopo, accordando affettuosi gesti</l>
<l>alla suavità delle parole,</l>
<l>dicea piangendo: - Signor mio, son questi</l>
<l>debiti premii a chi t'adora e cole?</l>
<l>che sola senza te già un anno resti,</l>
<l>e va per l'altro, e ancor non te ne duole?</l>
<l>E s'io stava aspettare il tuo ritorno,</l>
<l>non so se mai veduto avrei quel giorno!</l>
</lg>
<lg type="ottava"><head>11</head>
<l>Quando aspettava che di Nicosia,</l>
<l>dove tu te n'andasti alla gran corte,</l>
<l>tornassi a me che con la febbre ria</l>
<l>lasciata avevi in dubbio de la morte,</l>
<l>intesi che passato eri in Soria:</l>
<l>il che a patir mi fu sì duro e forte,</l>
<l>che non sapendo come io ti seguissi,</l>
<l>quasi il cor di man propria mi traffissi.</l>
</lg>
<lg type="ottava"><head>12</head>
<l>Ma Fortuna di me con doppio dono</l>
<l>mostra d'aver, quel che non hai tu, cura:</l>
<l>mandommi il fratel mio, col quale io sono</l>
<l>sin qui venuta del mio onor sicura;</l>
<l>et or mi manda questo incontro buono</l>
<l>di te, ch'io stimo sopra ogni aventura:</l>
<l>e bene a tempo il fa; che più tardando,</l>
<l>morta sarei, te, signor mio, bramando. -</l>
</lg>
<lg type="ottava"><head>13</head>
<l>E seguitò la donna fraudolente,</l>
<l>di cui l'opere fur più che di volpe,</l>
<l>la sua querela così astutamente,</l>
<l>che riversò in Grifon tutte le colpe.</l>
<l>Gli fa stimar colui, non che parente,</l>
<l>ma che d'un padre seco abbia ossa e polpe:</l>
<l>e con tal modo sa tesser gl'inganni,</l>
<l>che men verace par Luca e Giovanni.</l>
</lg>
<lg type="ottava"><head>14</head>
<l>Non pur di sua perfidia non riprende</l>
<l>Grifon la donna iniqua più che bella;</l>
<l>non pur vendetta di colui non prende,</l>
<l>che fatto s'era adultero di quella:</l>
<l>ma gli par far assai, se si difende</l>
<l>che tutto il biasmo in lui non riversi ella;</l>
<l>e come fosse suo cognato vero,</l>
<l>d'accarezzar non cessa il cavalliero.</l>
</lg>
<lg type="ottava"><head>15</head>
<l>E con lui se ne vien verso le porte</l>
<l>di Damasco, e da lui sente tra via,</l>
<l>che là dentro dovea splendida corte</l>
<l>tenere il ricco re de la Soria;</l>
<l>e ch'ognun quivi, di qualunque sorte,</l>
<l>o sia cristiano, o d'altra legge sia,</l>
<l>dentro e di fuori ha la città sicura</l>
<l>per tutto il tempo che la festa dura.</l>
</lg>
<lg type="ottava"><head>16</head>
<l>Non però son di seguitar sì intento</l>
<l>l'istoria de la perfida Orrigille,</l>
<l>ch'a' giorni suoi non pur un tradimento</l>
<l>fatto agli amanti avea, ma mille e mille;</l>
<l>ch'io non ritorni a riveder dugento</l>
<l>mila persone, o più de le scintille</l>
<l>del fuoco stuzzicato, ove alle mura</l>
<l>di Parigi facean danno e paura.</l>
</lg>
<lg type="ottava"><head>17</head>
<l>Io vi lasciai, come assaltato avea</l>
<l>Agramante una porta de la terra,</l>
<l>che trovar senza guardia si credea:</l>
<l>né più riparo altrove il passo serra;</l>
<l>perché in persona Carlo la tenea,</l>
<l>et avea seco i mastri de la guerra,</l>
<l>duo Guidi, duo Angelini, uno Angeliero,</l>
<l>Avino, Avolio, Otone e Berlingiero.</l>
</lg>
<lg type="ottava"><head>18</head>
<l>Inanzi a Carlo, inanzi al re Agramante</l>
<l>l'un stuolo e l'altro si vuol far vedere,</l>
<l>ove gran loda, ove mercé abondante</l>
<l>si può acquistar, facendo il suo dovere.</l>
<l>I Mori non però fêr pruove tante,</l>
<l>che par ristoro al danno abbiano avere;</l>
<l>perché ve ne restâr morti parecchi,</l>
<l>ch'agli altri fur di folle audacia specchi.</l>
</lg>
<lg type="ottava"><head>19</head>
<l>Grandine sembran le spesse saette</l>
<l>dal muro sopra gli nimici sparte.</l>
<l>Il grido insin al ciel paura mette,</l>
<l>che fa la nostra e la contraria parte.</l>
<l>Ma Carlo un poco et Agramante aspette;</l>
<l>ch'io vo' cantar de l'africano Marte,</l>
<l>Rodomonte terribile et orrendo,</l>
<l>che va per mezzo la città correndo.</l>
</lg>
<lg type="ottava"><head>20</head>
<l>Non so, Signor, se più vi ricordiate</l>
<l>di questo Saracin tanto sicuro,</l>
<l>che morte le sue genti avea lasciate</l>
<l>tra il secondo riparo e 'l primo muro,</l>
<l>da la rapace fiamma devorate,</l>
<l>che non fu mai spettacolo più oscuro.</l>
<l>Dissi ch'entrò d'un salto ne la terra</l>
<l>sopra la fossa che la cinge e serra.</l>
</lg>
<lg type="ottava"><head>21</head>
<l>Quando fu noto il Saracino atroce</l>
<l>all'arme istrane, alla scagliosa pelle,</l>
<l>là dove i vecchi e 'l popul men feroce</l>
<l>tendean l'orecchie a tutte le novelle,</l>
<l>levossi un pianto, un grido, un'alta voce,</l>
<l>con un batter di man ch'andò alle stelle;</l>
<l>e chi poté fuggir non vi rimase,</l>
<l>per serrarsi ne' templi e ne le case.</l>
</lg>
<lg type="ottava"><head>22</head>
<l>Ma questo a pochi il brando rio conciede,</l>
<l>ch'intorno ruota il Saracin robusto.</l>
<l>Qui fa restar con mezza gamba un piede,</l>
<l>là fa un capo sbalzar lungi dal busto;</l>
<l>l'un tagliare a traverso se gli vede,</l>
<l>dal capo all'anche un altro fender giusto:</l>
<l>e di tanti ch'uccide, fere e caccia,</l>
<l>non se gli vede alcun segnare in faccia.</l>
</lg>
<lg type="ottava"><head>23</head>
<l>Quel che la tigre de l'armento imbelle</l>
<l>ne' campi ircani o là vicino al Gange,</l>
<l>o 'l lupo de le capre e de l'agnelle</l>
<l>nel monte che Tifeo sotto si frange;</l>
<l>quivi il crudel pagan facea di quelle</l>
<l>non dirò squadre, non dirò falange,</l>
<l>ma vulgo e populazzo voglio dire,</l>
<l>degno, prima che nasca, di morire.</l>
</lg>
<lg type="ottava"><head>24</head>
<l>Non ne trova un che veder possa in fronte,</l>
<l>fra tanti che ne taglia, fora e svena.</l>
<l>Per quella strada che vien dritto al ponte</l>
<l>di San Michel, sì popolata e piena,</l>
<l>corre il fiero e terribil Rodomonte,</l>
<l>e la sanguigna spada a cerco mena:</l>
<l>non riguarda né al servo né al signore,</l>
<l>né al giusto ha più pietà ch'al peccatore.</l>
</lg>
<lg type="ottava"><head>25</head>
<l>Religion non giova al sacerdote,</l>
<l>né la innocenzia al pargoletto giova:</l>
<l>per sereni occhi o per vermiglie gote</l>
<l>mercé né donna né donzella truova:</l>
<l>la vecchiezza si caccia e si percuote;</l>
<l>né quivi il Saracin fa maggior pruova</l>
<l>di gran valor, che di gran crudeltade;</l>
<l>che non discerne sesso, ordine, etade.</l>
</lg>
<lg type="ottava"><head>26</head>
<l>Non pur nel sangue uman l'ira si stende</l>
<l>de l'empio re, capo e signor degli empi,</l>
<l>ma contra i tetti ancor, sì che n'incende</l>
<l>le belle case e i profanati tempî.</l>
<l>Le case eran, per quel che se n'intende,</l>
<l>quasi tutte di legno in quelli tempi:</l>
<l>e ben creder si può; ch'in Parigi ora</l>
<l>de le diece le sei son così ancora.</l>
</lg>
<lg type="ottava"><head>27</head>
<l>Non par, quantunque il fuoco ogni cosa arda,</l>
<l>che sì grande odio ancor saziar si possa.</l>
<l>Dove s'aggrappi con le mani, guarda,</l>
<l>sì che ruini un tetto ad ogni scossa.</l>
<l>Signor, avete a creder che bombarda</l>
<l>mai non vedeste a Padova sì grossa,</l>
<l>che tanto muro possa far cadere,</l>
<l>quanto fa in una scossa il re d'Algiere.</l>
</lg>
<lg type="ottava"><head>28</head>
<l>Mentre quivi col ferro il maledetto</l>
<l>e con le fiamme facea tanta guerra,</l>
<l>se di fuor Agramante avesse astretto,</l>
<l>perduta era quel dì tutta la terra:</l>
<l>ma non v'ebbe agio; che gli fu interdetto</l>
<l>dal paladin che venìa d'Inghilterra</l>
<l>col populo alle spalle inglese e scotto,</l>
<l>dal Silenzio e da l'angelo condotto.</l>
</lg>
<lg type="ottava"><head>29</head>
<l>Dio vòlse che all'entrar che Rodomonte</l>
<l>fe' ne la terra, e tanto fuoco accese,</l>
<l>che presso ai muri il fior di Chiaramonte,</l>
<l>Rinaldo, giunse, e seco il campo inglese.</l>
<l>Tre leghe sopra avea gittato il ponte,</l>
<l>e torte vie da man sinistra prese;</l>
<l>che disegnando i barbari assalire,</l>
<l>il fiume non l'avesse ad impedire.</l>
</lg>
<lg type="ottava"><head>30</head>
<l>Mandato avea sei mila fanti arcieri</l>
<l>sotto l'altiera insegna d'Odoardo,</l>
<l>e duo mila cavalli, e più, leggieri</l>
<l>dietro alla guida d'Ariman gagliardo;</l>
<l>e mandati gli avea per li sentieri</l>
<l>che vanno e vengon dritto al mar picardo,</l>
<l>ch'a porta San Martino e San Dionigi</l>
<l>entrassero a soccorso di Parigi.</l>
</lg>
<lg type="ottava"><head>31</head>
<l>I cariaggi e gli altri impedimenti</l>
<l>con lor fece drizzar per questa strada.</l>
<l>Egli con tutto il resto de le genti</l>
<l>più sopra andò girando la contrada.</l>
<l>Seco avean navi e ponti et argumenti</l>
<l>da passar Senna che non ben si guada.</l>
<l>Passato ognuno, e dietro i ponti rotti,</l>
<l>ne le lor schiere ordinò Inglesi e Scotti.</l>
</lg>
<lg type="ottava"><head>32</head>
<l>Ma prima quei baroni e capitani</l>
<l>Rinaldo intorno avendosi ridutti,</l>
<l>sopra la riva ch'alta era dai piani</l>
<l>sì, che poteano udirlo e veder tutti,</l>
<l>disse: - Signor, ben a levar le mani</l>
<l>avete a Dio, che qui v'abbia condutti,</l>
<l>acciò, dopo un brevissimo sudore,</l>
<l>sopra ogni nazion vi doni onore.</l>
</lg>
<lg type="ottava"><head>33</head>
<l>Per voi saran dui principi salvati,</l>
<l>se levate l'assedio a quelle porte:</l>
<l>il vostro re, che voi sète ubligati</l>
<l>da servitù difendere e da morte;</l>
<l>et uno imperator de' più lodati</l>
<l>che mai tenuto al mondo abbiano corte;</l>
<l>e con loro altri re, duci e marchesi,</l>
<l>signori e cavallier di più paesi.</l>
</lg>
<lg type="ottava"><head>34</head>
<l>Sì che, salvando una città, non soli</l>
<l>Parigini ubligati vi saranno,</l>
<l>che molto più che per li proprii duoli,</l>
<l>timidi, afflitti e sbigottiti stanno</l>
<l>per le lor mogli e per li lor figliuoli</l>
<l>ch'a un medesmo pericolo seco hanno,</l>
<l>e per le sante vergini richiuse,</l>
<l>ch'oggi non sien dei voti lor deluse:</l>
</lg>
<lg type="ottava"><head>35</head>
<l>dico, salvando voi questa cittade,</l>
<l>v'ubligate non solo i Parigini,</l>
<l>ma d'ogn'intorno tutte le contrade.</l>
<l>Non parlo sol dei populi vicini;</l>
<l>ma non è terra per Cristianitade,</l>
<l>che non abbia qua dentro cittadini:</l>
<l>sì che, vincendo, avete da tenere</l>
<l>che più che Francia v'abbia obligo avere.</l>
</lg>
<lg type="ottava"><head>36</head>
<l>Se donavan gli antiqui una corona</l>
<l>a chi salvasse a un cittadin la vita,</l>
<l>or che degna mercede a voi si dona,</l>
<l>salvando multitudine infinita?</l>
<l>Ma se da invidia o da viltà sì buona</l>
<l>e sì santa opra rimarrà impedita,</l>
<l>credetemi che prese quelle mura,</l>
<l>né Italia né Lamagna anco è sicura;</l>
</lg>
<lg type="ottava"><head>37</head>
<l>né qualunque altra parte ove s'adori</l>
<l>quel che vòlse per noi pender sul legno.</l>
<l>Né voi crediate aver lontani i Mori,</l>
<l>né che pel mar sia forte il vostro regno:</l>
<l>che s'altre volte quelli, uscendo fuori</l>
<l>di Zibeltaro e de l'Erculeo segno,</l>
<l>riportâr prede da l'isole vostre,</l>
<l>che faranno or, s'avran le terre nostre?</l>
</lg>
<lg type="ottava"><head>38</head>
<l>Ma quando ancor nessuno onor, nessuno</l>
<l>util v'inanimasse a questa impresa,</l>
<l>commun debito è ben soccorrer l'uno</l>
<l>l'altro, che militiàn sotto una Chiesa.</l>
<l>Ch'io non vi dia rotti i nemici, alcuno</l>
<l>non sia chi tema, e con poca contesa;</l>
<l>che gente male esperta tutta parmi,</l>
<l>senza possanza, senza cor, senz'armi. -</l>
</lg>
<lg type="ottava"><head>39</head>
<l>Poté con queste e con miglior ragioni,</l>
<l>con parlare espedito e chiara voce</l>
<l>eccitar quei magnanimi baroni</l>
<l>Rinaldo, e quello esercito feroce:</l>
<l>e fu, com'è in proverbio, aggiunger sproni</l>
<l>al buon corsier che già ne va veloce.</l>
<l>Finito il ragionar, fece le schiere</l>
<l>muover pian pian sotto le lor bandiere.</l>
</lg>
<lg type="ottava"><head>40</head>
<l>Senza strepito alcun, senza rumore</l>
<l>fa il tripartito esercito venire:</l>
<l>lungo il fiume a Zerbin dona l'onore</l>
<l>di dover prima i barbari assalire;</l>
<l>e fa quelli d'Irlanda con maggiore</l>
<l>volger di via più tra campagna gire;</l>
<l>e i cavallieri e i fanti d'Inghilterra</l>
<l>col duca di Lincastro in mezzo serra.</l>
</lg>
<lg type="ottava"><head>41</head>
<l>Drizzati che gli ha tutti al lor camino,</l>
<l>cavalca il paladin lungo la riva,</l>
<l>e passa inanzi al buon duca Zerbino</l>
<l>e a tutto il campo che con lui veniva;</l>
<l>tanto ch'al re d'Orano e al re Sobrino</l>
<l>e agli altri lor compagni soprarriva,</l>
<l>che mezzo miglio appresso a quei di Spagna</l>
<l>guardavan da quel canto la campagna.</l>
</lg>
<lg type="ottava"><head>42</head>
<l>L'esercito cristian che con sì fida</l>
<l>e sì sicura scorta era venuto,</l>
<l>ch'ebbe il Silenzio e l'angelo per guida,</l>
<l>non poté ormai patir più di star muto.</l>
<l>Sentiti gli nimici, alzò le grida,</l>
<l>e de le trombe udir fe' il suono arguto:</l>
<l>e con l'alto rumor ch'arrivò al cielo,</l>
<l>mandò ne l'ossa a' Saracini il gelo.</l>
</lg>
<lg type="ottava"><head>43</head>
<l>Rinaldo inanzi agli altri il destrier punge,</l>
<l>e con la lancia per cacciarla in resta</l>
<l>lascia gli Scotti un tratto d'arco lunge;</l>
<l>ch'ogni indugio a ferir sì lo molesta.</l>
<l>Come groppo di vento talor giunge,</l>
<l>che si tra' dietro un'orrida tempesta,</l>
<l>tal fuor di squadra il cavallier gagliardo</l>
<l>venìa spronando il corridor Baiardo.</l>
</lg>
<lg type="ottava"><head>44</head>
<l>Al comparir del paladin di Francia,</l>
<l>dan segno i Mori alle future angosce:</l>
<l>tremare a tutti in man vedi la lancia,</l>
<l>i piedi in staffa, e ne l'arcion le cosce.</l>
<l>Re Puliano sol non muta guancia,</l>
<l>che questo esser Rinaldo non conosce;</l>
<l>né pensando trovar sì duro intoppo,</l>
<l>gli muove il destrier contra di galoppo:</l>
</lg>
<lg type="ottava"><head>45</head>
<l>e su la lancia nel partir si stringe,</l>
<l>e tutta in sé raccoglie la persona;</l>
<l>poi con ambo gli sproni il destrier spinge,</l>
<l>e le redine inanzi gli abandona.</l>
<l>Da l'altra parte il suo valor non finge,</l>
<l>e mostra in fatti quel ch'in nome suona,</l>
<l>quanto abbia nel giostrare e grazia et arte,</l>
<l>il figliuolo d'Amone, anzi di Marte.</l>
</lg>
<lg type="ottava"><head>46</head>
<l>Furo al segnar degli aspri colpi, pari;</l>
<l>che si posero i ferri ambi alla testa:</l>
<l>ma furo in arme et in virtù dispàri;</l>
<l>che l'un via passa, e l'altro morto resta.</l>
<l>Bisognan di valor segni più chiari,</l>
<l>che por con leggiadria la lancia in resta:</l>
<l>ma fortuna anco più bisogna assai;</l>
<l>che senza, val virtù raro o non mai.</l>
</lg>
<lg type="ottava"><head>47</head>
<l>La buona lancia il paladin racquista,</l>
<l>e verso il re d'Oran ratto si spicca,</l>
<l>che la persona avea povera e trista</l>
<l>di cor, ma d'ossa e di gran polpe ricca.</l>
<l>Questo por tra bei colpi si può in lista,</l>
<l>ben ch'in fondo allo scudo gli l'appicca:</l>
<l>e chi non vuol lodarlo, abbialo escuso,</l>
<l>perché non si potea giunger più in suso.</l>
</lg>
<lg type="ottava"><head>48</head>
<l>Non lo ritien lo scudo, che non entre,</l>
<l>ben che fuor sia d'acciar, dentro di palma;</l>
<l>e che da quel gran corpo uscir pel ventre</l>
<l>non faccia l'inequale e piccola alma.</l>
<l>Il destrier che portar si credea, mentre</l>
<l>durasse il lungo dì, sì grave salma,</l>
<l>riferì in mente sua grazie a Rinaldo,</l>
<l>ch'a quello incontro gli schivò un gran caldo.</l>
</lg>
<lg type="ottava"><head>49</head>
<l>Rotta l'asta, Rinaldo il destrier volta</l>
<l>tanto leggier, che fa sembrar ch'abbia ale;</l>
<l>e dove la più stretta e maggior folta</l>
<l>stiparsi vede, impetuoso assale.</l>
<l>Mena Fusberta sanguinosa in volta,</l>
<l>che fa l'arme parer di vetro frale:</l>
<l>tempra di ferro il suo tagliar non schiva,</l>
<l>che non vada a trovar la carne viva.</l>
</lg>
<lg type="ottava"><head>50</head>
<l>Ritrovar poche tempre e pochi ferri</l>
<l>può la tagliente spada, ove s'incappi;</l>
<l>ma targhe, altre di cuoio, altre di cerri,</l>
<l>giupe trapunte e attorcigliati drappi.</l>
<l>Giusto è ben dunque che Rinaldo atterri</l>
<l>qualunque assale, e fori e squarci e affrappi;</l>
<l>che non più si difende da sua spada,</l>
<l>ch'erba da falce, o da tempesta biada.</l>
</lg>
<lg type="ottava"><head>51</head>
<l>La prima schiera era già messa in rotta,</l>
<l>quando Zerbin con l'antiguardia arriva.</l>
<l>Il cavallier inanzi alla gran frotta</l>
<l>con la lancia arrestata ne veniva.</l>
<l>La gente sotto il suo pennon condotta,</l>
<l>con non minor fierezza lo seguiva:</l>
<l>tanti lupi parean, tanti leoni</l>
<l>ch'andassero assalir capre o montoni.</l>
</lg>
<lg type="ottava"><head>52</head>
<l>Spinse a un tempo ciascuno il suo cavallo,</l>
<l>poi che fur presso; e sparì immantinente</l>
<l>quel breve spazio, quel poco intervallo</l>
<l>che si vedea fra l'una e l'altra gente.</l>
<l>Non fu sentito mai più strano ballo;</l>
<l>che ferian gli Scozzesi solamente:</l>
<l>solamente i pagani eran distrutti,</l>
<l>come sol per morir fosser condutti.</l>
</lg>
<lg type="ottava"><head>53</head>
<l>Parve più freddo ogni pagan che ghiaccio;</l>
<l>parve ogni Scotto più che fiamma caldo.</l>
<l>I Mori si credean ch'avere il braccio</l>
<l>dovesse ogni cristian, ch'ebbe Rinaldo.</l>
<l>Mosse Sobrino i suoi schierati avaccio,</l>
<l>senza aspettar che lo 'nvitasse araldo:</l>
<l>de l'altra squadra questa era migliore</l>
<l>di capitano, d'arme e di valore.</l>
</lg>
<lg type="ottava"><head>54</head>
<l>D'Africa v'era la men trista gente;</l>
<l>ben che né questa ancor gran prezzo vaglia.</l>
<l>Dardinel la sua mosse incontinente,</l>
<l>e male armata, e peggio usa in battaglia;</l>
<l>ben ch'egli in capo avea l'elmo lucente,</l>
<l>e tutto era coperto a piastra e a maglia.</l>
<l>Io credo che la quarta miglior sia,</l>
<l>con la qual Isolier dietro venìa.</l>
</lg>
<lg type="ottava"><head>55</head>
<l>Trasone intanto, il buon duca di Marra,</l>
<l>che ritrovarsi all'alta impresa gode,</l>
<l>ai cavallieri suoi leva la sbarra,</l>
<l>e seco invita alle famose lode,</l>
<l>poi ch'Isolier con quelli di Navarra</l>
<l>entrar ne la battaglia vede et ode.</l>
<l>Poi mosse Ariodante la sua schiera,</l>
<l>che nuovo duca d'Albania fatt'era.</l>
</lg>
<lg type="ottava"><head>56</head>
<l>L'alto rumor de le sonore trombe,</l>
<l>de' timpani e de' barbari stromenti,</l>
<l>giunti al continuo suon d'archi, di frombe,</l>
<l>di machine, di ruote e di tormenti;</l>
<l>e quel di che più par che 'l ciel ribombe,</l>
<l>gridi, tumulti, gemiti e lamenti;</l>
<l>rendeno un alto suon ch'a quel s'accorda,</l>
<l>con che i vicin, cadendo, il Nilo assorda.</l>
</lg>
<lg type="ottava"><head>57</head>
<l>Grande ombra d'ogn'intorno il cielo involve,</l>
<l>nata dal saettar de li duo campi;</l>
<l>l'alito, il fumo del sudor, la polve</l>
<l>par che ne l'aria oscura nebbia stampi.</l>
<l>Or qua l'un campo, or l'altro là si volve:</l>
<l>vedresti or come un segua, or come scampi;</l>
<l>et ivi alcuno, o non troppo diviso,</l>
<l>rimaner morto ove ha il nimico ucciso.</l>
</lg>
<lg type="ottava"><head>58</head>
<l>Dove una squadra per stanchezza è mossa,</l>
<l>un'altra si fa tosto andare inanti.</l>
<l>Di qua di là la gente d'arme ingrossa:</l>
<l>là cavallieri, e qua si metton fanti.</l>
<l>La terra che sostien l'assalto, è rossa:</l>
<l>mutato ha il verde ne' sanguigni manti;</l>
<l>e dov'erano i fiori azzurri e gialli,</l>
<l>giaceno uccisi or gli uomini e i cavalli.</l>
</lg>
<lg type="ottava"><head>59</head>
<l>Zerbin facea le più mirabil pruove</l>
<l>che mai facesse di sua età garzone:</l>
<l>l'esercito pagan che 'ntorno piove,</l>
<l>taglia et uccide e mena a destruzione.</l>
<l>Ariodante alle sue genti nuove</l>
<l>mostra di sua virtù gran paragone;</l>
<l>e dà di sé timore e meraviglia</l>
<l>a quelli di Navarra e di Castiglia.</l>
</lg>
<lg type="ottava"><head>60</head>

<l>Chelindo e Mosco, i duo figli bastardi</l>
<l>del morto Calabrun re d'Aragona,</l>
<l>et un che reputato fra' gagliardi</l>
<l>era, Calamidor da Barcelona,</l>
<l>s'avean lasciato a dietro gli stendardi;</l>
<l>e credendo acquistar gloria e corona</l>
<l>per uccider Zerbin, gli furo adosso;</l>
<l>e ne' fianchi il destrier gli hanno percosso.</l>
</lg>
<lg type="ottava"><head>61</head>
<l>Passato da tre lance il destrier morto</l>
<l>cade; ma il buon Zerbin subito è in piede;</l>
<l>ch'a quei ch'al suo cavallo han fatto torto,</l>
<l>per vendicarlo va dove gli vede:</l>
<l>e prima a Mosco, al giovene inaccorto,</l>
<l>che gli sta sopra, e di pigliar sel crede,</l>
<l>mena di punta, e lo passa nel fianco,</l>
<l>e fuor di sella il caccia freddo e bianco.</l>
</lg>
<lg type="ottava"><head>62</head>
<l>Poi che si vide tor, come di furto,</l>
<l>Chelindo il fratel suo, di furor pieno</l>
<l>venne a Zerbino, e pensò dargli d'urto;</l>
<l>ma gli prese egli il corridor pel freno:</l>
<l>trasselo in terra, onde non è mai surto,</l>
<l>e non mangiò mai più biada né fieno;</l>
<l>che Zerbin sì gran forza a un colpo mise,</l>
<l>che lui col suo signor d'un taglio uccise.</l>
</lg>
<lg type="ottava"><head>63</head>
<l>Come Calamidor quel colpo mira,</l>
<l>volta la briglia per levarsi in fretta;</l>
<l>ma Zerbin dietro un gran fendente tira,</l>
<l>dicendo: - Traditore, aspetta! aspetta! -</l>
<l>Non va la botta ove n'andò la mira,</l>
<l>non che però lontana vi si metta;</l>
<l>lui non poté arrivar, ma il destrier prese</l>
<l>sopra la groppa, e in terra lo distese.</l>
</lg>
<lg type="ottava"><head>64</head>
<l>Colui lascia il cavallo, e via carpone</l>
<l>va per campar, ma poco gli successe;</l>
<l>che venne caso che 'l duca Trasone</l>
<l>gli passò sopra, e col peso l'oppresse.</l>
<l>Ariodante e Lurcanio si pone</l>
<l>dove Zerbino è fra le genti spesse;</l>
<l>e seco hanno altri e cavallieri e conti,</l>
<l>che fanno ogn'opra che Zerbin rimonti.</l>
</lg>
<lg type="ottava"><head>65</head>
<l>Menava Ariodante il brando in giro,</l>
<l>e ben lo seppe Artalico e Margano;</l>
<l>ma molto più Etearco e Casimiro</l>
<l>la possanza sentîr di quella mano:</l>
<l>i primi duo feriti se ne giro,</l>
<l>rimaser gli altri duo morti sul piano.</l>
<l>Lurcanio fa veder quanto sia forte;</l>
<l>che fere, urta, riversa e mette a morte.</l>
</lg>
<lg type="ottava"><head>66</head>
<l>Non crediate, Signor, che fra campagna</l>
<l>pugna minor che presso al fiume sia,</l>
<l>né ch'a dietro l'esercito rimagna,</l>
<l>che di Lincastro il buon duca seguia.</l>
<l>Le bandiere assalì questo di Spagna,</l>
<l>e molto ben di par la cosa gìa;</l>
<l>che fanti, cavallieri e capitani</l>
<l>di qua e di là sapean menar le mani.</l>
</lg>
<lg type="ottava"><head>67</head>
<l>Dinanzi vien Oldrado e Fieramonte,</l>
<l>un duca di Glocestra, un d'Eborace;</l>
<l>con lor Ricardo, di Varvecia conte,</l>
<l>e di Chiarenza il duca, Enrigo audace.</l>
<l>Han Matalista e Follicone a fronte,</l>
<l>e Baricondo et ogni lor seguace.</l>
<l>Tiene il primo Almeria, tiene il secondo</l>
<l>Granata, tien Maiorca Baricondo.</l>
</lg>
<lg type="ottava"><head>68</head>
<l>La fiera pugna un pezzo andò di pare;</l>
<l>che vi si discernea poco vantaggio.</l>
<l>Vedeasi or l'uno or l'altro ire e tornare,</l>
<l>come le biade al ventolin di maggio,</l>
<l>o come sopra 'l lito un mobil mare</l>
<l>or viene or va, né mai tiene un viaggio.</l>
<l>Poi che Fortuna ebbe scherzato un pezzo,</l>
<l>dannosa ai Mori ritornò da sezzo.</l>
</lg>
<lg type="ottava"><head>69</head>
<l>Tutto in un tempo il duca di Glocestra</l>
<l>a Matalista fa votar l'arcione;</l>
<l>ferito a un tempo ne la spalla destra</l>
<l>Fieramonte riversa Follicone:</l>
<l>e l'un pagano e l'altro si sequestra,</l>
<l>e tra gl'Inglesi se ne va prigione.</l>
<l>E Baricondo a un tempo riman senza</l>
<l>vita per man del duca di Chiarenza.</l>
</lg>
<lg type="ottava"><head>70</head>
<l>Indi i pagani tanto a spaventarsi,</l>
<l>indi i fedeli a pigliar tanto ardire,</l>
<l>che quei non facean altro che ritrarsi</l>
<l>e partirsi da l'ordine e fuggire,</l>
<l>e questi andar inanzi et avanzarsi</l>
<l>sempre terreno, e spingere e seguire:</l>
<l>e se non vi giungea chi lor diè aiuto,</l>
<l>il campo da quel lato era perduto.</l>
</lg>
<lg type="ottava"><head>71</head>
<l>Ma Ferraù, che sin qui mai non s'era</l>
<l>dal re Marsilio suo troppo disgiunto,</l>
<l>quando vide fuggir quella bandiera,</l>
<l>e l'esercito suo mezzo consunto,</l>
<l>spronò il cavallo, e dove ardea più fiera</l>
<l>la battaglia, lo spinse; e arrivò a punto</l>
<l>che vide dal destrier cadere in terra</l>
<l>col capo fesso Olimpo da la Serra;</l>
</lg>
<lg type="ottava"><head>72</head>
<l>un giovinetto che col dolce canto,</l>
<l>concorde al suon de la cornuta cetra,</l>
<l>d'intenerire un cor si dava vanto,</l>
<l>ancor che fosse più duro che pietra.</l>
<l>Felice lui, se contentar di tanto</l>
<l>onor sapeasi, e scudo, arco e faretra</l>
<l>aver in odio, e scimitarra e lancia,</l>
<l>che lo fecer morir giovine in Francia!</l>
</lg>
<lg type="ottava"><head>73</head>
<l>Quando lo vide Ferraù cadere,</l>
<l>che solea amarlo e avere in molta estima,</l>
<l>si sente di lui sol via più dolere,</l>
<l>che di mill'altri che periron prima:</l>
<l>e sopra chi l'uccise in modo fere,</l>
<l>che gli divide l'elmo da la cima</l>
<l>per la fronte, per gli occhi e per la faccia,</l>
<l>per mezzo il petto, e morto a terra il caccia.</l>
</lg>
<lg type="ottava"><head>74</head>
<l>Né qui s'indugia; e il brando intorno ruota,</l>
<l>ch'ogni elmo rompe, ogni lorica smaglia;</l>
<l>a chi segna la fronte, a chi la gota,</l>
<l>ad altri il capo, ad altri il braccio taglia;</l>
<l>or questo or quel di sangue e d'alma vòta:</l>
<l>e ferma da quel canto la battaglia,</l>
<l>onde la spaventata ignobil frotta</l>
<l>senza ordine fuggia spezzata e rotta.</l>
</lg>
<lg type="ottava"><head>75</head>
<l>Entrò ne la battaglia il re Agramante,</l>
<l>d'uccider gente e di far pruove vago;</l>
<l>e seco ha Baliverzo, Farurante,</l>
<l>Prusion, Soridano e Bambirago.</l>
<l>Poi son le genti senza nome tante,</l>
<l>che del lor sangue oggi faranno un lago,</l>
<l>che meglio conterei ciascuna foglia,</l>
<l>quando l'autunno gli arbori ne spoglia.</l>
</lg>
<lg type="ottava"><head>76</head>
<l>Agramante dal muro una gran banda</l>
<l>di fanti avendo e di cavalli tolta,</l>
<l>col re di Feza subito li manda,</l>
<l>che dietro ai padiglion piglin la volta,</l>
<l>e vadano ad opporsi a quei d'Irlanda,</l>
<l>le cui squadre vedea con fretta molta,</l>
<l>dopo gran giri e larghi avolgimenti,</l>
<l>venir per occupar gli alloggiamenti.</l>
</lg>
<lg type="ottava"><head>77</head>
<l>Fu 'l re di Feza ad esequir ben presto;</l>
<l>ch'ogni tardar troppo nociuto avria.</l>
<l>Raguna intanto il re Agramante il resto;</l>
<l>parte le squadre, e alla battaglia invia.</l>
<l>Egli va al fiume; che gli par ch'in questo</l>
<l>luogo del suo venir bisogno sia;</l>
<l>e da quel canto un messo era venuto</l>
<l>del re Sobrino a domandare aiuto.</l>
</lg>
<lg type="ottava"><head>78</head>
<l>Menava in una squadra più di mezzo</l>
<l>il campo dietro; e sol del gran rumore</l>
<l>tremâr gli Scotti, e tanto fu il ribrezzo,</l>
<l>ch'abbandonavan l'ordine e l'onore.</l>
<l>Zerbin, Lurcanio e Ariodante in mezzo</l>
<l>vi restâr soli incontra a quel furore;</l>
<l>e Zerbin, ch'era a piè, vi peria forse,</l>
<l>ma 'l buon Rinaldo a tempo se n'accorse.</l>
</lg>
<lg type="ottava"><head>79</head>
<l>Altrove intanto il paladin s'avea</l>
<l>fatto inanzi fuggir cento bandiere.</l>
<l>Or che l'orecchie la novella rea</l>
<l>del gran periglio di Zerbin gli fere,</l>
<l>ch'a piedi fra la gente cirenea</l>
<l>lasciato solo aveano le sue schiere,</l>
<l>volta il cavallo, e dove il campo scotto</l>
<l>vede fuggir, prende la via di botto.</l>
</lg>
<lg type="ottava"><head>80</head>
<l>Dove gli Scotti ritornar fuggendo</l>
<l>vede, s'appara, e grida: - Or dove andate?</l>
<l>perché tanta viltade in voi comprendo,</l>
<l>che a sì vil gente il campo abbandonate?</l>
<l>Ecco le spoglie, de le quali intendo</l>
<l>ch'esser dovean le vostre chiese ornate.</l>
<l>Oh che laude, oh che gloria, che 'l figliuolo</l>
<l>del vostro re si lasci a piedi e solo! -</l>
</lg>
<lg type="ottava"><head>81</head>
<l>D'un suo scudier una grossa asta afferra,</l>
<l>e vede Prusion poco lontano,</l>
<l>re d'Alvaracchie, e adosso se gli serra,</l>
<l>e de l'arcion lo porta morto al piano.</l>
<l>Morto Agricalte e Bambirago atterra:</l>
<l>dopo fere aspramente Soridano;</l>
<l>e come gli altri l'avria messo a morte,</l>
<l>se nel ferir la lancia era più forte.</l>
</lg>
<lg type="ottava"><head>82</head>
<l>Stringe Fusberta, poi che l'asta è rotta,</l>
<l>e tocca Serpentin, quel da la Stella.</l>
<l>Fatate l'arme avea, ma quella botta</l>
<l>pur tramortito il manda fuor di sella.</l>
<l>E così al duca de la gente scotta</l>
<l>fa piazza intorno spaziosa e bella;</l>
<l>sì che senza contesa un destrier puote</l>
<l>salir di quei che vanno a selle vòte.</l>
</lg>
<lg type="ottava"><head>83</head>
<l>E ben si ritrovò salito a tempo,</l>
<l>che forse nol facea, se più tardava;</l>
<l>perché Agramante e Dardinello a un tempo,</l>
<l>Sobrin col re Balastro v'arrivava.</l>
<l>Ma egli, che montato era per tempo,</l>
<l>di qua e di là col brando s'aggirava,</l>
<l>mandando or questo or quel giù ne l'inferno</l>
<l>a dar notizia del viver moderno.</l>
</lg>
<lg type="ottava"><head>84</head>
<l>Il buon Rinaldo, il quale a porre in terra</l>
<l>i più dannosi avea sempre riguardo,</l>
<l>la spada contra il re Agramante afferra,</l>
<l>che troppo gli parea fiero e gagliardo</l>
<l>(facea egli sol più che mille altri guerra);</l>
<l>e se gli spinse adosso con Baiardo:</l>
<l>lo fere a un tempo et urta di traverso,</l>
<l>sì che lui col destrier manda riverso.</l>
</lg>
<lg type="ottava"><head>85</head>
<l>Mentre di fuor con sì crudel battaglia,</l>
<l>odio, rabbia, furor l'un l'altro offende,</l>
<l>Rodomonte in Parigi il popul taglia,</l>
<l>le belle case e i sacri templi accende.</l>
<l>Carlo, ch'in altra parte si travaglia,</l>
<l>questo non vede, e nulla ancor ne 'ntende:</l>
<l>Odoardo raccoglie et Arimanno</l>
<l>ne la città, col lor popul britanno.</l>
</lg>
<lg type="ottava"><head>86</head>
<l>A-llui venne un scudier pallido in volto,</l>
<l>che potea a pena trar del petto il fiato.</l>
<l>- Ahimè! signor, ahimè! - replica molto,</l>
<l>prima ch'abbia a dir altro incominciato:</l>
<l>- Oggi il romano Imperio, oggi è sepolto;</l>
<l>oggi ha il suo popul Cristo abandonato:</l>
<l>il demonio dal cielo è piovuto oggi,</l>
<l>perché in questa città più non s'alloggi.</l>
</lg>
<lg type="ottava"><head>87</head>
<l>Satanasso (perch'altri esser non puote)</l>
<l>strugge e ruina la città infelice.</l>
<l>Volgiti e mira le fumose ruote</l>
<l>de la rovente fiamma predatrice;</l>
<l>ascolta il pianto che nel ciel percuote;</l>
<l>e faccian fede a quel che 'l servo dice.</l>
<l>Un solo è quel ch'a ferro e a fuoco strugge</l>
<l>la bella terra, e inanzi ognun gli fugge. -</l>
</lg>

<lg type="ottava"><head>88</head>
<l>Quale è colui che prima oda il tumulto,</l>
<l>e de le sacre squille il batter spesso,</l>
<l>che vegga il fuoco a nessun altro occulto,</l>
<l>ch'a sé, che più gli tocca, e gli è più presso;</l>
<l>tal è il re Carlo, udendo il nuovo insulto,</l>
<l>e conoscendol poi con l'occhio istesso:</l>
<l>onde lo sforzo di sua miglior gente</l>
<l>al grido drizza e al gran rumor che sente.</l>
</lg>
<lg type="ottava"><head>89</head>
<l>Dei paladini e dei guerrier più degni</l>
<l>Carlo si chiama dietro una gran parte,</l>
<l>e vêr la piazza fa drizzare i segni;</l>
<l>che 'l pagan s'era tratto in quella parte.</l>
<l>Ode il rumor, vede gli orribil segni</l>
<l>di crudeltà, l'umane membra sparte.</l>
<l>Ora non più: ritorni un'altra volta</l>
<l>chi voluntier la bella istoria ascolta.</l>
</lg>
</div1>

<div1 type="canto">
<head>Canto 17</head>
<lg type="ottava"><head>1</head>
<l>Il giusto Dio, quando i peccati nostri</l>
<l>hanno di remission passato il segno,</l>
<l>acciò che la giustizia sua dimostri</l>
<l>uguale alla pietà, spesso dà regno</l>
<l>a tiranni atrocissimi et a mostri,</l>
<l>e dà lor forza e di mal fare ingegno.</l>
<l>Per questo Mario e Silla pose al mondo,</l>
<l>e duo Neroni e Caio furibondo,</l>
</lg>
<lg type="ottava"><head>2</head>
<l>Domiziano e l'ultimo Antonino;</l>
<l>e tolse da la immonda e bassa plebe,</l>
<l>et esaltò all'imperio Massimino;</l>
<l>e nascer prima fe' Creonte a Tebe;</l>
<l>e diè Mezenzio al populo Agilino,</l>
<l>che fe' di sangue uman grasse le glebe;</l>
<l>e diede Italia a tempi men remoti</l>
<l>in preda agli Unni, ai Longobardi, ai Goti.</l>
</lg>
<lg type="ottava"><head>3</head>
<l>Che d'Atila dirò? che de l'iniquo</l>
<l>Ezzellin da Roman? che d'altri cento?</l>
<l>che dopo un lungo andar sempre in obliquo,</l>
<l>ne manda Dio per pena e per tormento.</l>
<l>Di questo abbiàn non pur al tempo antiquo,</l>
<l>ma ancora al nostro, chiaro esperimento,</l>
<l>quando a noi, greggi inutili e mal nati,</l>
<l>ha dato per guardian lupi arrabbiati:</l>
</lg>
<lg type="ottava"><head>4</head>
<l>a cui non par ch'abbi a bastar lor fame,</l>
<l>ch'abbi il lor ventre a capir tanta carne;</l>
<l>e chiaman lupi di più ingorde brame</l>
<l>da boschi oltramontani a divorarne.</l>
<l>Di Trasimeno l'insepulto ossame</l>
<l>e di Canne e di Trebia poco parne</l>
<l>verso quel che le ripe e i campi ingrassa,</l>
<l>dov'Ada e Mella e Ronco e Tarro passa.</l>
</lg>
<lg type="ottava"><head>5</head>
<l>Or Dio consente che noi siàn puniti</l>
<l>da populi di noi forse peggiori,</l>
<l>per li multiplicati et infiniti</l>
<l>nostri nefandi, obbrobriosi errori.</l>
<l>Tempo verrà ch'a depredar lor liti</l>
<l>andremo noi, se mai saren migliori,</l>
<l>e che i peccati lor giungano al segno,</l>
<l>che l'eterna Bontà muovano a sdegno.</l>
</lg>
<lg type="ottava"><head>6</head>
<l>Doveano allora aver gli eccessi loro</l>
<l>di Dio turbata la serena fronte,</l>
<l>che scórse ogni lor luogo il Turco e 'l Moro</l>
<l>con stupri, uccision, rapine et onte:</l>
<l>ma più di tutti gli altri danni, fôro</l>
<l>gravati dal furor di Rodomonte.</l>
<l>Dissi ch'ebbe di lui la nuova Carlo,</l>
<l>e che 'n piazza venìa per ritrovarlo.</l>
</lg>
<lg type="ottava"><head>7</head>
<l>Vede tra via la gente sua troncata,</l>
<l>arsi i palazzi, e ruinati i templi,</l>
<l>gran parte de la terra desolata:</l>
<l>mai non si vider sì crudeli esempli.</l>
<l>- Dove fuggite, turba spaventata?</l>
<l>Non è tra voi chi 'l danno suo contempli?</l>
<l>Che città, che refugio più vi resta,</l>
<l>quando si perda sì vilmente questa?</l>
</lg>

<lg type="ottava"><head>8</head>
<l>Dunque un uom solo in vostra terra preso,</l>
<l>cinto di mura onde non può fuggire,</l>
<l>si partirà che non l'avrete offeso,</l>
<l>quando tutti v'avrà fatto morire? -</l>
<l>Così Carlo dicea, che d'ira acceso</l>
<l>tanta vergogna non potea patire.</l>
<l>E giunse dove inanti alla gran corte</l>
<l>vide il pagan por la sua gente a morte.</l>
</lg>
<lg type="ottava"><head>9</head>
<l>Quivi gran parte era del populazzo,</l>
<l>sperandovi trovare aiuto, ascesa;</l>
<l>perché forte di mura era il palazzo,</l>
<l>con munizion da far lunga difesa.</l>
<l>Rodomonte, d'orgoglio e d'ira pazzo,</l>
<l>solo s'avea tutta la piazza presa:</l>
<l>e l'una man, che prezza il mondo poco,</l>
<l>ruota la spada, e l'altra getta il fuoco.</l>
</lg>
<lg type="ottava"><head>10</head>
<l>E de la regal casa, alta e sublime,</l>
<l>percuote e risuonar fa le gran porte.</l>
<l>Gettan le turbe da le eccelse cime</l>
<l>e merli e torri, e si metton per morte.</l>
<l>Guastare i tetti non è alcun che stime;</l>
<l>e legne e pietre vanno ad una sorte,</l>
<l>lastre e colonne, e le dorate travi</l>
<l>che furo in prezzo agli lor padri e agli avi.</l>
</lg>
<lg type="ottava"><head>11</head>
<l>Sta su la porta il re d'Algier, lucente</l>
<l>di chiaro acciar che 'l capo gli arma e 'l busto,</l>
<l>come uscito di tenebre serpente,</l>
<l>poi c'ha lasciato ogni squalor vetusto,</l>
<l>del nuovo scoglio altiero, e che si sente</l>
<l>ringiovenito e più che mai robusto;</l>
<l>tre lingue vibra, et ha negli occhi foco:</l>
<l>dovunque passa, ogn'animal dà loco.</l>
</lg>
<lg type="ottava"><head>12</head>
<l>Non sasso, merlo, trave, arco o balestra,</l>
<l>né ciò che sopra il Saracin percuote,</l>
<l>ponno allentar la sanguinosa destra</l>
<l>che la gran porta taglia, spezza e scuote;</l>
<l>e dentro fatto v'ha tanta finestra,</l>
<l>che ben vedere e veduto esser puote</l>
<l>dai visi impressi di color di morte,</l>
<l>che tutta piena quivi hanno la corte.</l>
</lg>
<lg type="ottava"><head>13</head>
<l>Suonar per gli alti e spaziosi tetti</l>
<l>s'odono gridi e feminil lamenti:</l>
<l>l'afflitte donne, percotendo i petti,</l>
<l>corron per casa pallide e dolenti;</l>
<l>e abbraccian gli usci e i geniali letti</l>
<l>che tosto hanno a lasciare a strane genti.</l>
<l>Tratta la cosa era in periglio tanto,</l>
<l>quando 'l re giunse, e suoi baroni accanto.</l>
</lg>
<lg type="ottava"><head>14</head>
<l>Carlo si volse a quelle man robuste</l>
<l>ch'ebbe altre volte a gran bisogni pronte.</l>
<l>- Non sète quelli voi, che meco fuste</l>
<l>contra Agolante (disse) in Aspramonte?</l>
<l>Sono le forze vostre ora sì fruste,</l>
<l>che, s'uccideste lui, Troiano e Almonte</l>
<l>con cento mila, or ne temete un solo</l>
<l>pur di quel sangue e pur di quello stuolo?</l>
</lg>
<lg type="ottava"><head>15</head>
<l>Perché debbo vedere in voi fortezza</l>
<l>ora minor ch'io la vedessi allora?</l>
<l>Mostrate a questo can vostra prodezza,</l>
<l>a questo can che gli uomini devora.</l>
<l>Un magnanimo cor morte non prezza,</l>
<l>presta o tarda che sia, pur che ben muora.</l>
<l>Ma dubitar non posso ove voi sète,</l>
<l>che fatto sempre vincitor m'avete. -</l>
</lg>
<lg type="ottava"><head>16</head>
<l>Al fin de le parole urta il destriero,</l>
<l>con l'asta bassa, al Saracino adosso.</l>
<l>Mossesi a un tratto il paladino Ugiero,</l>
<l>a un tempo Namo et Ulivier si è mosso,</l>
<l>Avino, Avolio, Otone e Berlingiero,</l>
<l>ch'un senza l'altro mai veder non posso:</l>
<l>e ferîr tutti sopra a Rodomonte</l>
<l>e nel petto e nei fianchi e ne la fronte.</l>
</lg>
<lg type="ottava"><head>17</head>

<l>Ma lasciamo, per Dio, Signore, ormai</l>
<l>di parlar d'ira e di cantar di morte;</l>
<l>e sia per questa volta detto assai</l>
<l>del Saracin non men crudel che forte:</l>
<l>che tempo è ritornar dov'io lasciai</l>
<l>Grifon, giunto a Damasco in su le porte</l>
<l>con Orrigille perfida, e con quello</l>
<l>ch'adulter era, e non di lei fratello.</l>
</lg>
<lg type="ottava"><head>18</head>
<l>De le più ricche terre di Levante,</l>
<l>de le più populose e meglio ornate</l>
<l>si dice esser Damasco, che distante</l>
<l>siede a Ierusalem sette giornate,</l>
<l>in un piano fruttifero e abondante,</l>
<l>non men giocondo il verno, che l'estate.</l>
<l>A questa terra il primo raggio tolle</l>
<l>de la nascente aurora un vicin colle.</l>
</lg>
<lg type="ottava"><head>19</head>
<l>Per la città duo fiumi cristallini</l>
<l>vanno inaffiando per diversi rivi</l>
<l>un numero infinito di giardini,</l>
<l>non mai di fior, non mai di fronde privi.</l>
<l>Dicesi ancor, che macinar molini</l>
<l>potrian far l'acque lanfe che son quivi;</l>
<l>e chi va per le vie vi sente, fuore</l>
<l>di tutte quelle case, uscire odore.</l>
</lg>
<lg type="ottava"><head>20</head>
<l>Tutta coperta è la strada maestra</l>
<l>di panni di diversi color lieti;</l>
<l>e d'odorifera erba, e di silvestra</l>
<l>fronda la terra e tutte le pareti.</l>
<l>Adorna era ogni porta, ogni finestra</l>
<l>di finissimi drappi e di tapeti,</l>
<l>ma più di belle e ben ornate donne</l>
<l>di ricche gemme e di superbe gonne.</l>
</lg>
<lg type="ottava"><head>21</head>
<l>Vedeasi celebrar dentr'alle porte,</l>
<l>in molti lochi, solazzevol balli;</l>
<l>il popul, per le vie, di miglior sorte</l>
<l>maneggiar ben guarniti e bei cavalli:</l>
<l>facea più bel veder la ricca corte</l>
<l>de' signor, de' baroni e de' vasalli,</l>
<l>con ciò che d'India e d'eritree maremme</l>
<l>di perle aver si può, d'oro e di gemme.</l>
</lg>
<lg type="ottava"><head>22</head>
<l>Venìa Grifone e la sua compagnia</l>
<l>mirando e quinci e quindi il tutto ad agio,</l>
<l>quando fermolli un cavalliero in via,</l>
<l>e gli fece smontare a un suo palagio;</l>
<l>e per l'usanza e per sua cortesia</l>
<l>di nulla lasciò lor patir disagio.</l>
<l>Li fe' nel bagno entrar, poi con serena</l>
<l>fronte gli accolse a sontuosa cena.</l>
</lg>
<lg type="ottava"><head>23</head>
<l>E narrò lor come il re Norandino,</l>
<l>re di Damasco e di tutta Soria,</l>
<l>fatto avea il paesano e 'l peregrino</l>
<l>ch'ordine avesse di cavalleria,</l>
<l>alla giostra invitar, ch'al matutino</l>
<l>del dì sequente in piazza si faria;</l>
<l>e che s'avean valor pari al sembiante,</l>
<l>potrian mostrarlo senza andar più inante.</l>
</lg>
<lg type="ottava"><head>24</head>
<l>Ancor che quivi non venne Grifone</l>
<l>a questo effetto, pur lo 'nvito tenne;</l>
<l>che qual volta se n'abbia occasione,</l>
<l>mostrar virtude mai non disconvenne.</l>
<l>Interrogollo poi de la cagione</l>
<l>di quella festa, e s'ella era solenne</l>
<l>usata ogn'anno, o pure impresa nuova</l>
<l>del re ch'i suoi veder volesse in pruova.</l>
</lg>
<lg type="ottava"><head>25</head>
<l>Rispose il cavallier: - La bella festa</l>
<l>s'ha da far sempre ad ogni quarta luna:</l>
<l>de l'altre che verran, la prima è questa:</l>
<l>ancora non se n'è fatta più alcuna.</l>
<l>Sarà in memoria che salvò la testa</l>
<l>il re in tal giorno da una gran fortuna,</l>
<l>dopo che quattro mesi in doglie e 'n pianti</l>
<l>sempre era stato, e con la morte inanti.</l>
</lg>
<lg type="ottava"><head>26</head>
<l>Ma per dirvi la cosa pienamente,</l>
<l>il nostro re, che Norandin s'appella,</l>
<l>molti e molt'anni ha avuto il core ardente</l>
<l>de la leggiadra e sopra ogn'altra bella</l>
<l>figlia del re di Cipro: e finalmente</l>
<l>avutala per moglie, iva con quella,</l>
<l>con cavallieri e donne in compagnia;</l>
<l>e dritto avea il camin verso Soria.</l>
</lg>
<lg type="ottava"><head>27</head>
<l>Ma poi che fummo tratti a piene vele</l>
<l>lungi dal porto nel Carpazio iniquo,</l>
<l>la tempesta saltò tanto crudele,</l>
<l>che sbigottì sin al padrone antiquo.</l>
<l>Tre dì e tre notti andammo errando ne le</l>
<l>minacciose onde per camino obliquo.</l>
<l>Uscimo al fin nel lito stanchi e molli,</l>
<l>tra freschi rivi, ombrosi e verdi colli.</l>
</lg>
<lg type="ottava"><head>28</head>
<l>Piantare i padiglioni, e le cortine</l>
<l>fra gli arbori tirar facemo lieti.</l>
<l>S'apparechiano i fuochi e le cucine;</l>
<l>le mense d'altra parte in su tapeti.</l>
<l>Intanto il re cercando alle vicine</l>
<l>valli era andato e a' boschi più secreti,</l>
<l>se ritrovasse capre o daini o cervi;</l>
<l>e l'arco gli portâr dietro duo servi.</l>
</lg>
<lg type="ottava"><head>29</head>
<l>Mentre aspettamo, in gran piacer sedendo,</l>
<l>che da cacciar ritorni il signor nostro,</l>
<l>vedemo l'Orco a noi venir correndo</l>
<l>lungo il lito del mar, terribil mostro.</l>
<l>Dio vi guardi, signor, che 'l viso orrendo</l>
<l>de l'Orco agli occhi mai vi sia dimostro:</l>
<l>meglio è per fama aver notizia d'esso,</l>
<l>ch'andargli, sì che lo veggiate, appresso.</l>
</lg>
<lg type="ottava"><head>30</head>
<l>Non gli può comparir quanto sia lungo,</l>
<l>sì smisuratamente è tutto grosso.</l>
<l>In luogo d'occhi, di color di fungo</l>
<l>sotto la fronte ha duo coccole d'osso.</l>
<l>Verso noi vien (come vi dico) lungo</l>
<l>il lito, e par ch'un monticel sia mosso.</l>
<l>Mostra le zanne fuor, come fa il porco;</l>
<l>ha lungo il naso, il sen bavoso e sporco.</l>
</lg>
<lg type="ottava"><head>31</head>
<l>Correndo viene, e 'l muso a guisa porta</l>
<l>che 'l bracco suol, quando entra in su la traccia.</l>
<l>Tutti che lo veggiam, con faccia smorta</l>
<l>in fuga andamo ove il timor ne caccia.</l>
<l>Poco il veder lui cieco ne conforta,</l>
<l>quando, fiutando sol, par che più faccia,</l>
<l>ch'altri non fa, ch'abbia odorato e lume:</l>
<l>e bisogno al fuggire eran le piume.</l>
</lg>
<lg type="ottava"><head>32</head>
<l>Corron chi qua chi là; ma poco lece</l>
<l>da lui fuggir, veloce più che 'l Noto.</l>
<l>Di quaranta persone, a pena diece</l>
<l>sopra il navilio si salvaro a nuoto.</l>
<l>Sotto il braccio un fastel d'alcuni fece,</l>
<l>né il grembio si lasciò né il seno vòto;</l>
<l>un suo capace zaino empissene anco,</l>
<l>che gli pendea, come a pastor, dal fianco.</l>
</lg>
<lg type="ottava"><head>33</head>
<l>Portòci alla sua tana il mostro cieco,</l>
<l>cavata in lito al mar dentr'uno scoglio.</l>
<l>Di marmo così bianco è quello speco,</l>
<l>come esser soglia ancor non scritto foglio.</l>
<l>Quivi abitava una matrona seco,</l>
<l>di dolor piena in vista e di cordoglio;</l>
<l>et avea in compagnia donne e donzelle</l>
<l>d'ogni età, d'ogni sorte, e brutte e belle.</l>
</lg>
<lg type="ottava"><head>34</head>
<l>Era presso alla grotta in ch'egli stava,</l>
<l>quasi alla cima del giogo superno,</l>
<l>un'altra non minor di quella cava,</l>
<l>dove del gregge sua facea governo.</l>
<l>Tanto n'avea, che non si numerava;</l>
<l>e n'era egli il pastor l'estate e 'l verno.</l>
<l>Ai tempi suoi gli apriva e tenea chiuso,</l>
<l>per spasso che n'avea, più che per uso.</l>
</lg>
<lg type="ottava"><head>35</head>
<l>L'umana carne meglio gli sapeva:</l>
<l>e prima il fa veder ch'all'antro arrivi;</l>
<l>che tre de' nostri giovini ch'aveva,</l>
<l>tutti li mangia, anzi trangugia vivi.</l>
<l>Viene alla stalla, e un gran sasso ne leva:</l>
<l>ne caccia il gregge, e noi riserra quivi.</l>
<l>Con quel sen va dove il suol far satollo,</l>
<l>sonando una zampogna ch'avea in collo.</l>
</lg>
<lg type="ottava"><head>36</head>
<l>Il signor nostro intanto ritornato</l>
<l>alla marina, il suo danno comprende;</l>
<l>che truova gran silenzio in ogni lato,</l>
<l>vòti frascati, padiglioni e tende.</l>
<l>Né sa pensar chi sì l'abbia rubato;</l>
<l>e pien di gran timore al lito scende,</l>
<l>onde i nocchieri suoi vede in disparte</l>
<l>sarpar lor ferri e in opra por le sarte.</l>
</lg>
<lg type="ottava"><head>37</head>
<l>Tosto ch'essi lui veggiono sul lito,</l>
<l>il palischermo mandano a levarlo:</l>
<l>ma non sì tosto ha Norandino udito</l>
<l>de l'Orco che venuto era a rubarlo,</l>
<l>che, senza più pensar, piglia partito,</l>
<l>dovunque andato sia, di seguitarlo.</l>
<l>Vedersi tor Lucina sì gli duole,</l>
<l>ch'o racquistarla, o non più viver vuole.</l>
</lg>
<lg type="ottava"><head>38</head>
<l>Dove vede apparir lungo la sabbia</l>
<l>la fresca orma, ne va con quella fretta</l>
<l>con che lo spinge l'amorosa rabbia,</l>
<l>fin che giunge alla tana ch'io v'ho detta;</l>
<l>ove con tema la maggior che s'abbia</l>
<l>a patir mai, l'Orco da noi s'aspetta:</l>
<l>ad ogni suono di sentirlo parci,</l>
<l>ch'affamato ritorni a divorarci.</l>
</lg>
<lg type="ottava"><head>39</head>
<l>Quivi Fortuna il re da tempo guida;</l>
<l>che senza l'Orco in casa era la moglie.</l>
<l>Come ella 'l vede: "Fuggine! (gli grida)</l>
<l>misero te, se l'Orco ti ci coglie!"</l>
<l>"Coglia (disse) o non coglia, o salvi o uccida,</l>
<l>che miserrimo i' sia non mi si toglie.</l>
<l>Disir mi mena, e non error di via,</l>
<l>c'ho di morir presso alla moglie mia".</l>
</lg>
<lg type="ottava"><head>40</head>
<l>Poi seguì, dimandandole novella</l>
<l>di quei che prese l'Orco in su la riva;</l>
<l>prima degli altri, di Lucina bella,</l>
<l>se l'avea morta, o la tenea captiva.</l>
<l>La donna umanamente gli favella,</l>
<l>e lo conforta, che Lucina è viva,</l>
<l>e che non è alcun dubbio ch'ella muora;</l>
<l>che mai femina l'Orco non divora.</l>
</lg>
<lg type="ottava"><head>41</head>
<l>"Esser di ciò argumento ti poss'io,</l>
<l>e tutte queste donne che son meco:</l>
<l>né a me né a lor mai l'Orco è stato rio,</l>
<l>pur che non ci scostian da questo speco.</l>
<l>A chi cerca fuggir, pon grave fio;</l>
<l>né pace mai puon ritrovar più seco:</l>
<l>o le sotterra vive, o l'incatena,</l>
<l>o fa star nude al sol sopra l'arena.</l>
</lg>
<lg type="ottava"><head>42</head>
<l>Quando oggi egli portò qui la tua gente,</l>
<l>le femine dai maschi non divise;</l>
<l>ma, sì come gli avea, confusamente</l>
<l>dentro a quella spelonca tutti mise.</l>
<l>Sentirà a naso il sesso differente.</l>
<l>Le donne non temer che sieno uccise:</l>
<l>gli uomini, siene certo; et empieranne</l>
<l>di quattro, il giorno, o sei, l'avide canne.</l>
</lg>
<lg type="ottava"><head>43</head>
<l>Di levar lei di qui non ho consiglio</l>
<l>che dar ti possa; e contentar ti puoi</l>
<l>che ne la vita sua non è periglio:</l>
<l>starà qui al ben e al mal ch'avremo noi.</l>
<l>Ma vattene, per Dio, vattene, figlio,</l>
<l>che l'Orco non ti senta e non t'ingoi.</l>
<l>Tosto che giunge, d'ogn'intorno annasa,</l>
<l>e sente sin a un topo che sia in casa".</l>
</lg>
<lg type="ottava"><head>44</head>
<l>Rispose il re, non si voler partire,</l>
<l>se non vedea la sua Lucina prima;</l>
<l>e che più tosto appresso a lei morire,</l>
<l>che viverne lontan, faceva stima.</l>
<l>Quando vede ella non potergli dire</l>
<l>cosa che 'l muova da la voglia prima,</l>
<l>per aiutarlo fa nuovo disegno,</l>
<l>e ponvi ogni sua industria, ogni suo ingegno.</l>
</lg>
<lg type="ottava"><head>45</head>
<l>Morte avea in casa, e d'ogni tempo appese,</l>
<l>con lor mariti, assai capre et agnelle,</l>
<l>onde a sé et alle sue facea le spese;</l>
<l>e dal tetto pendea più d'una pelle.</l>
<l>La donna fe' che 'l re del grasso prese,</l>
<l>ch'avea un gran becco intorno alle budelle,</l>
<l>e che se n'unse dal capo alle piante,</l>
<l>fin che l'odor cacciò ch'egli ebbe inante.</l>
</lg>
<lg type="ottava"><head>46</head>
<l>E poi che 'l tristo puzzo aver le parve,</l>
<l>di che il fetido becco ognora sape,</l>
<l>piglia l'irsuta pelle, e tutto entrarve</l>
<l>lo fe'; ch'ella è sì grande che lo cape.</l>
<l>Coperto sotto a così strane larve,</l>
<l>facendol gir carpon, seco lo rape</l>
<l>là dove chiuso era d'un sasso grave</l>
<l>de la sua donna il bel viso soave.</l>
</lg>

<lg type="ottava"><head>47</head>
<l>Norandino ubidisce; et alla buca</l>
<l>de la spelonca ad aspettar si mette,</l>
<l>acciò col gregge dentro si conduca;</l>
<l>e fin a sera disiando stette.</l>
<l>Ode la sera il suon de la sambuca,</l>
<l>con che 'nvita a lassar l'umide erbette,</l>
<l>e ritornar le pecore all'albergo</l>
<l>il fier pastor che lor venìa da tergo.</l>
</lg>
<lg type="ottava"><head>48</head>
<l>Pensate voi se gli tremava il core,</l>
<l>quando l'Orco sentì che ritornava,</l>
<l>e che 'l viso crudel pieno d'orrore</l>
<l>vide appressare all'uscio de la cava;</l>
<l>ma poté la pietà più che 'l timore:</l>
<l>s'ardea, vedete, o se fingendo amava.</l>
<l>Vien l'Orco inanzi, e leva il sasso, et apre:</l>
<l>Norandino entra fra pecore e capre.</l>
</lg>
<lg type="ottava"><head>49</head>
<l>Entrato il gregge, l'Orco a noi descende;</l>
<l>ma prima sopra sé l'uscio si chiude.</l>
<l>Tutti ne va fiutando: al fin duo prende;</l>
<l>che vuol cenar de le lor carni crude.</l>
<l>Al rimembrar di quelle zanne orrende,</l>
<l>non posso far ch'ancor non trieme e sude.</l>
<l>Partito l'Orco, il re getta la gonna</l>
<l>ch'avea di becco, e abbraccia la sua donna.</l>
</lg>
<lg type="ottava"><head>50</head>
<l>Dove averne piacer deve e conforto,</l>
<l>vedendol quivi, ella n'ha affanno e noia:</l>
<l>lo vede giunto ov'ha da restar morto;</l>
<l>e non può far però ch'essa non muoia.</l>
<l>"Con tutto 'l mal (diceagli) ch'io supporto,</l>
<l>signor, sentia non mediocre gioia,</l>
<l>che ritrovato non t'eri con nui</l>
<l>quando da l'Orco oggi qui tratta fui.</l>
</lg>
<lg type="ottava"><head>51</head>
<l>Che se ben il trovarmi ora in procinto</l>
<l>d'uscir di vita m'era acerbo e forte;</l>
<l>pur mi sarei, come è commune instinto,</l>
<l>dogliuta sol de la mia trista sorte:</l>
<l>ma ora, o prima o poi che tu sia estinto,</l>
<l>più mi dorrà la tua che la mia morte".</l>
<l>E seguitò, mostrando assai più affanno</l>
<l>di quel di Norandin, che del suo danno.</l>
</lg>
<lg type="ottava"><head>52</head>
<l>"La speme (disse il re) mi fa venire,</l>
<l>c'ho di salvarti, e tutti questi teco:</l>
<l>e s'io nol posso far, meglio è morire,</l>
<l>che senza te, mio sol, viver poi cieco.</l>
<l>Come io ci venni, mi potrò partire;</l>
<l>e voi tutt'altri ne verrete meco,</l>
<l>se non avrete, come io non ho avuto,</l>
<l>schivo a pigliare odor d'animal bruto".</l>
</lg>
<lg type="ottava"><head>53</head>
<l>La fraude insegnò a noi, che contra il naso</l>
<l>de l'Orco insegnò a-llui la moglie d'esso;</l>
<l>di vestirci le pelli, in ogni caso</l>
<l>ch'egli ne palpi ne l'uscir del fesso.</l>
<l>Poi che di questo ognun fu persuaso;</l>
<l>quanti de l'un, quanti de l'altro sesso</l>
<l>ci ritroviamo, uccidian tanti becchi,</l>
<l>quelli che più fetean, ch'eran più vecchi.</l>
</lg>
<lg type="ottava"><head>54</head>
<l>Ci ungemo i corpi di quel grasso opimo</l>
<l>che ritroviamo all'intestina intorno,</l>
<l>e de l'orride pelli ci vestimo.</l>
<l>Intanto uscì da l'aureo albergo il giorno.</l>
<l>Alla spelonca, come apparve il primo</l>
<l>raggio del sol, fece il pastor ritorno;</l>
<l>e dando spirto alle sonore canne,</l>
<l>chiamò il suo gregge fuor de le capanne.</l>
</lg>
<lg type="ottava"><head>55</head>
<l>Tenea la mano al buco de la tana,</l>
<l>acciò col gregge non uscissin noi:</l>
<l>ci prendea al varco; e quando pelo o lana</l>
<l>sentia sul dosso, ne lasciava poi.</l>
<l>Uomini e donne uscimmo per sì strana</l>
<l>strada, coperti dagl'irsuti cuoi:</l>
<l>e l'Orco alcun di noi mai non ritenne,</l>
<l>fin che con gran timor Lucina venne.</l>
</lg>
<lg type="ottava"><head>56</head>
<l>Lucina, o fosse perch'ella non volle</l>
<l>ungersi come noi, che schivo n'ebbe;</l>
<l>o ch'avesse l'andar più lento e molle,</l>
<l>che l'imitata bestia non avrebbe;</l>
<l>o quando l'Orco la groppa toccolle,</l>
<l>gridasse per la tema che le accrebbe;</l>
<l>o che se le sciogliessero le chiome;</l>
<l>sentita fu, né ben so dirvi come.</l>
</lg>
<lg type="ottava"><head>57</head>
<l>Tutti eravam sì intenti al caso nostro,</l>
<l>che non avemmo gli occhi agli altrui fatti.</l>
<l>Io mi rivolsi al grido; e vidi il mostro</l>
<l>che già gl'irsuti spogli le avea tratti,</l>
<l>e fattola tornar nel cavo chiostro.</l>
<l>Noi altri dentro a nostre gonne piatti</l>
<l>col gregge andamo ove 'l pastor ci mena,</l>
<l>tra verdi colli in una piaggia amena.</l>
</lg>
<lg type="ottava"><head>58</head>
<l>Quivi attendiamo infin che steso all'ombra</l>
<l>d'un bosco opaco il nasuto Orco dorma.</l>
<l>Chi lungo il mar, chi verso 'l monte sgombra:</l>
<l>sol Norandin non vuol seguir nostr'orma.</l>
<l>L'amor de la sua donna sì lo 'ngombra,</l>
<l>ch'alla grotta tornar vuol fra la torma,</l>
<l>né partirsene mai sin alla morte,</l>
<l>se non racquista la fedel consorte:</l>
</lg>
<lg type="ottava"><head>59</head>
<l>che quando dianzi avea all'uscir del chiuso</l>
<l>vedutala restar captiva sola,</l>
<l>fu per gittarsi, dal dolor confuso,</l>
<l>spontaneamente al vorace Orco in gola;</l>
<l>e si mosse, e gli corse infino al muso,</l>
<l>né fu lontano a gir sotto la mola:</l>
<l>ma pur lo tenne in mandra la speranza</l>
<l>ch'avea di trarla ancor di quella stanza.</l>
</lg>
<lg type="ottava"><head>60</head>
<l>La sera, quando alla spelonca mena</l>
<l>il gregge l'Orco, e noi fuggiti sente,</l>
<l>e c'ha da rimaner privo di cena,</l>
<l>chiama Lucina d'ogni mal nocente,</l>
<l>e la condanna a star sempre in catena</l>
<l>allo scoperto in sul sasso eminente.</l>
<l>Vedela il re per sua cagion patire,</l>
<l>e si distrugge, e sol non può morire.</l>
</lg>
<lg type="ottava"><head>61</head>
<l>Matina e sera l'infelice amante</l>
<l>la può veder come s'affliga e piagna;</l>
<l>che le va misto fra le capre avante,</l>
<l>torni alla stalla o torni alla campagna.</l>
<l>Ella con viso mesto e supplicante</l>
<l>gli accenna che per Dio non vi rimagna,</l>
<l>perché vi sta a gran rischio de la vita,</l>
<l>né però a-llei può dare alcuna aita.</l>
</lg>
<lg type="ottava"><head>62</head>
<l>Così la moglie ancor de l'Orco priega</l>
<l>il re che se ne vada, ma non giova;</l>
<l>che d'andar mai senza Lucina niega,</l>
<l>e sempre più constante si ritruova.</l>
<l>In questa servitude, in che lo lega</l>
<l>Pietate e Amor, stette con lunga pruova</l>
<l>tanto, ch'a capitar venne a quel sasso</l>
<l>il figlio d'Agricane e 'l re Gradasso.</l>
</lg>
<lg type="ottava"><head>63</head>
<l>Dove con loro audacia tanto fenno,</l>
<l>che liberaron la bella Lucina;</l>
<l>ben che vi fu aventura più che senno:</l>
<l>e la portâr correndo alla marina;</l>
<l>e al padre suo, che quivi era, la denno:</l>
<l>e questo fu ne l'ora matutina,</l>
<l>che Norandin con l'altro gregge stava</l>
<l>a ruminar ne la montana cava.</l>
</lg>
<lg type="ottava"><head>64</head>
<l>Ma poi che 'l giorno aperta fu la sbarra,</l>
<l>e seppe il re la donna esser partita</l>
<l>(che la moglie de l'Orco gli lo narra),</l>
<l>e come a punto era la cosa gita;</l>
<l>grazie a Dio rende, e con voto n'inarra,</l>
<l>ch'essendo fuor di tal miseria uscita,</l>
<l>faccia che giunga onde per arme possa,</l>
<l>per prieghi o per tesoro, esser riscossa.</l>
</lg>
<lg type="ottava"><head>65</head>
<l>Pien di letizia va con l'altra schiera</l>
<l>del simo gregge, e viene ai verdi paschi;</l>
<l>e quivi aspetta fin ch'all'ombra nera</l>
<l>il mostro per dormir ne l'erba caschi.</l>
<l>Poi ne vien tutto il giorno e tutta sera;</l>
<l>e al fin sicur che l'Orco non lo 'ntaschi,</l>
<l>sopra un navilio monta in Satalia;</l>
<l>e son tre mesi ch'arrivò in Soria.</l>
</lg>
<lg type="ottava"><head>66</head>
<l>In Rodi, in Cipro, e per città e castella</l>
<l>e d'Africa e d'Egitto e di Turchia,</l>
<l>il re cercar fe' di Lucina bella;</l>
<l>né fin l'altr'ieri aver ne poté spia.</l>
<l>L'altr'ier n'ebbe dal suocero novella,</l>
<l>che seco l'avea salva in Nicosia,</l>
<l>dopo che molti dì vento crudele</l>
<l>era stato contrario alle sue vele.</l>
</lg>
<lg type="ottava"><head>67</head>
<l>Per allegrezza de la buona nuova</l>
<l>prepara il nostro re la ricca festa;</l>
<l>e vuol ch'ad ogni quarta luna nuova,</l>
<l>una se n'abbia a far simile a questa:</l>
<l>che la memoria rifrescar gli giova</l>
<l>dei quattro mesi che 'n irsuta vesta</l>
<l>fu tra il gregge de l'Orco; e un giorno, quale</l>
<l>sarà dimane, uscì di tanto male.</l>
</lg>
<lg type="ottava"><head>68</head>
<l>Questo ch'io v'ho narrato, in parte vidi,</l>
<l>in parte udi' da chi trovossi al tutto;</l>
<l>dal re, vi dico, che calende et idi</l>
<l>vi stette, fin che volse in riso il lutto:</l>
<l>e se n'udite mai far altri gridi,</l>
<l>direte a chi gli fa, che mal n'è instrutto. -</l>
<l>Il gentiluomo in tal modo a Grifone</l>
<l>de la festa narrò l'alta cagione.</l>
</lg>
<lg type="ottava"><head>69</head>
<l>Un gran pezzo di notte si dispensa</l>
<l>dai cavallieri in tal ragionamento;</l>
<l>e conchiudon ch'amore e pietà immensa</l>
<l>mostrò quel re con grande esperimento.</l>
<l>Andaron, poi che si levâr da mensa,</l>
<l>ove ebbon grato e buono alloggiamento.</l>
<l>Nel seguente matin sereno e chiaro,</l>
<l>al suon de l'allegrezze si destaro.</l>
</lg>
<lg type="ottava"><head>70</head>
<l>Vanno scorrendo timpani e trombette,</l>
<l>e ragunando in piazza la cittade.</l>
<l>Or, poi che de cavalli e de carrette</l>
<l>e ribombar de gridi odon le strade,</l>
<l>Grifon le lucide arme si rimette,</l>
<l>che son di quelle che si trovan rade;</l>
<l>che l'avea impenetrabili e incantate</l>
<l>la Fata bianca di sua man temprate.</l>
</lg>
<lg type="ottava"><head>71</head>
<l>Quel d'Antiochia, più d'ogn'altro vile,</l>
<l>armossi seco, e compagnia gli tenne.</l>
<l>Preparate avea lor l'oste gentile</l>
<l>nerbose lance, e salde e grosse antenne,</l>
<l>e del suo parentado non umìle</l>
<l>compagnia tolta; e seco in piazza venne;</l>
<l>e scudieri a cavallo, e alcuni a piede,</l>
<l>a tal servigi attissimi, lor diede.</l>
</lg>
<lg type="ottava"><head>72</head>
<l>Giunsero in piazza, e trassonsi in disparte,</l>
<l>né pel campo curâr far di sé mostra,</l>
<l>per veder meglio il bel popul di Marte,</l>
<l>ch'ad uno, o a dua, o a tre, veniano in giostra.</l>
<l>Chi con colori accompagnati ad arte</l>
<l>letizia o doglia alla sua donna mostra;</l>
<l>chi nel cimier, chi nel dipinto scudo</l>
<l>disegna Amor, se l'ha benigno o crudo.</l>
</lg>

<lg type="ottava"><head>73</head>
<l>Soriani in quel tempo aveano usanza</l>
<l>d'armarsi a questa guisa di Ponente.</l>
<l>Forse ve gli inducea la vicinanza</l>
<l>che de' Franceschi avean continuamente,</l>
<l>che quivi allor reggean la sacra stanza</l>
<l>dove in carne abitò Dio onnipotente;</l>
<l>ch'ora i superbi e miseri cristiani,</l>
<l>con biasmi lor, lasciano in man de' cani.</l>
</lg>
<lg type="ottava"><head>74</head>
<l>Dove abbassar dovrebbono la lancia</l>
<l>in augumento de la santa fede,</l>
<l>tra lor si dan nel petto e ne la pancia</l>
<l>a destruzion del poco che si crede.</l>
<l>Voi, gente ispana, e voi, gente di Francia,</l>
<l>volgete altrove, e voi, Svizzeri, il piede,</l>
<l>e voi, Tedeschi, a far più degno acquisto;</l>
<l>che quanto qui cercate è già di Cristo.</l>
</lg>
<lg type="ottava"><head>75</head>
<l>Se Cristianissimi esser voi volete,</l>
<l>e voi altri Catolici nomati,</l>
<l>perché di Cristo gli uomini uccidete?</l>
<l>perché de' beni lor son dispogliati?</l>
<l>Perché Ierusalem non riavete,</l>
<l>che tolto è stato a voi da' rinegati?</l>
<l>Perché Constantinopoli e del mondo</l>
<l>la miglior parte occupa il Turco immondo?</l>
</lg>
<lg type="ottava"><head>76</head>
<l>Non hai tu, Spagna, l'Africa vicina,</l>
<l>che t'ha via più di questa Italia offesa?</l>
<l>E pur, per dar travaglio alla meschina,</l>
<l>lasci la prima tua sì bella impresa.</l>
<l>O d'ogni vizio fetida sentina,</l>
<l>dormi, Italia imbriaca, e non ti pesa</l>
<l>ch'ora di questa gente, ora di quella</l>
<l>che già serva ti fu, sei fatta ancella?</l>
</lg>
<lg type="ottava"><head>77</head>
<l>Se 'l dubbio di morir ne le tue tane,</l>
<l>Svizzer, di fame, in Lombardia ti guida,</l>
<l>e tra noi cerchi o chi ti dia del pane,</l>
<l>o, per uscir d'inopia, chi t'uccida;</l>
<l>le richezze del Turco hai non lontane:</l>
<l>caccial d'Europa, o almen di Grecia snida:</l>
<l>così potrai o del digiuno trarti,</l>
<l>o cader con più merto in quelle parti.</l>
</lg>
<lg type="ottava"><head>78</head>
<l>Quel ch'a te dico, io dico al tuo vicino</l>
<l>tedesco ancor: là le richezze sono,</l>
<l>che vi portò da Roma Constantino:</l>
<l>portonne il meglio, e fe' del resto dono.</l>
<l>Pattolo et Ermo, onde si tra' l'or fino,</l>
<l>Migdonia e Lidia, e quel paese buono</l>
<l>per tante laudi in tante istorie noto,</l>
<l>non è, s'andar vi vuoi, troppo remoto.</l>
</lg>
<lg type="ottava"><head>79</head>
<l>Tu, gran Leone, a cui premon le terga</l>
<l>de le chiavi del ciel le gravi some,</l>
<l>non lasciar che nel sonno si sommerga</l>
<l>Italia, se la man l'hai ne le chiome.</l>
<l>Tu sei Pastore; e Dio t'ha quella verga</l>
<l>data a portare, e scelto il fiero nome,</l>
<l>perché tu ruggi, e che le braccia stenda,</l>
<l>sì che dai lupi il grege tuo difenda.</l>
</lg>
<lg type="ottava"><head>80</head>
<l>Ma d'un parlar ne l'altro, ove sono ito</l>
<l>sì lungi dal camin ch'io faceva ora?</l>
<l>Non lo credo però sì aver smarrito,</l>
<l>ch'io non lo sappia ritrovare ancora.</l>
<l>Io dicea ch'in Soria si tenea il rito</l>
<l>d'armarsi, che i Franceschi aveano allora:</l>
<l>sì che bella in Damasco era la piazza</l>
<l>di gente armata d'elmo e di corazza.</l>
</lg>
<lg type="ottava"><head>81</head>
<l>Le vaghe donne gettano dai palchi</l>
<l>sopra i giostranti fior vermigli e gialli,</l>
<l>mentre essi fanno a suon degli oricalchi</l>
<l>levare a salti et aggirar cavalli.</l>
<l>Ciascuno, o bene o mal ch'egli cavalchi,</l>
<l>vuol far quivi vedersi, e sprona e dàlli:</l>
<l>di ch'altri ne riporta pregio e lode;</l>
<l>muove altri a riso, e gridar dietro s'ode.</l>
</lg>
<lg type="ottava"><head>82</head>
<l>De la giostra era il prezzo un'armatura</l>
<l>che fu donata al re pochi dì inante,</l>
<l>che su la strada ritrovò a ventura,</l>
<l>ritornando d'Armenia, un mercatante.</l>
<l>Il re di nobilissima testura</l>
<l>le sopraveste all'arme aggiunse, e tante</l>
<l>perle vi pose intorno e gemme et oro,</l>
<l>che la fece valer molto tesoro.</l>
</lg>
<lg type="ottava"><head>83</head>
<l>Se conosciute il re quell'arme avesse,</l>
<l>care avute l'avria sopra ogni arnese;</l>
<l>né in premio de la giostra l'avria messe,</l>
<l>come che liberal fosse e cortese.</l>
<l>Lungo saria chi raccontar volesse</l>
<l>chi l'avea sì sprezzate e vilipese,</l>
<l>che 'n mezzo de la strada le lasciasse,</l>
<l>preda a chiunque o inanzi o indietro andasse.</l>
</lg>
<lg type="ottava"><head>84</head>
<l>Di questo ho da contarvi più di sotto:</l>
<l>or dirò di Grifon, ch'alla sua giunta</l>
<l>un paio e più di lancie trovò rotto,</l>
<l>menato più d'un taglio e d'una punta.</l>
<l>Dei più cari e più fidi al re fur otto</l>
<l>che quivi insieme avean lega congiunta;</l>
<l>gioveni, in arme pratichi et industri,</l>
<l>tutti o signori o di famiglie illustri.</l>
</lg>
<lg type="ottava"><head>85</head>
<l>Quei rispondean ne la sbarrata piazza</l>
<l>per un dì, ad uno ad uno, a tutto 'l mondo,</l>
<l>prima con lancia, e poi con spada o mazza,</l>
<l>fin ch'al re di guardarli era giocondo;</l>
<l>e si foravan spesso la corazza:</l>
<l>per giuoco in somma qui facean, secondo</l>
<l>fan gli nimici capitali, eccetto</l>
<l>che potea il re partirli a suo diletto.</l>
</lg>
<lg type="ottava"><head>86</head>
<l>Quel d'Antiochia, un uom senza ragione,</l>
<l>che Martano il codardo nominosse,</l>
<l>come se de la forza di Grifone,</l>
<l>poi ch'era seco, participe fosse,</l>
<l>audace entrò nel marziale agone;</l>
<l>e poi da canto ad aspettar fermosse,</l>
<l>sin che finisce una battaglia fiera</l>
<l>che tra duo cavallier cominciata era.</l>
</lg>
<lg type="ottava"><head>87</head>
<l>Il signor di Seleucia, di quell'uno,</l>
<l>ch'a sostener l'impresa aveano tolto,</l>
<l>combattendo in quel tempo con Ombruno,</l>
<l>lo ferì d'una punta in mezzo 'l volto,</l>
<l>sì che l'uccise: e pietà n'ebbe ognuno,</l>
<l>perché buon cavallier lo tenean molto;</l>
<l>et oltra la bontade, il più cortese</l>
<l>non era stato in tutto quel paese.</l>
</lg>
<lg type="ottava"><head>88</head>
<l>Veduto ciò, Martano ebbe paura</l>
<l>che parimente a sé non avvenisse;</l>
<l>e ritornando ne la sua natura,</l>
<l>a pensar cominciò come fugisse.</l>
<l>Grifon, che gli era appresso e n'avea cura,</l>
<l>lo spinse pur, poi ch'assai fece e disse,</l>
<l>contra un gentil guerrier che s'era mosso,</l>
<l>come si spinge il cane al lupo adosso;</l>
</lg>
<lg type="ottava"><head>89</head>
<l>che dieci passi gli va dietro o venti,</l>
<l>e poi si ferma, et abbaiando guarda</l>
<l>come digrigni i minacciosi denti,</l>
<l>come negli occhi orribil fuoco gli arda.</l>
<l>Quivi ov'erano e principi presenti</l>
<l>e tanta gente nobile e gagliarda,</l>
<l>fuggì lo 'ncontro il timido Martano,</l>
<l>e torse 'l freno e 'l capo a destra mano.</l>
</lg>
<lg type="ottava"><head>90</head>
<l>Pur la colpa potea dar al cavallo,</l>
<l>chi di scusarlo avesse tolto il peso;</l>
<l>ma con la spada poi fe' sì gran fallo,</l>
<l>che non l'avria Demostene difeso.</l>
<l>Di carta armato par, non di metallo;</l>
<l>sì teme da ogni colpo essere offeso.</l>
<l>Fuggesi al fine, e gli ordini disturba,</l>
<l>ridendo intorno a-llui tutta la turba.</l>
</lg>
<lg type="ottava"><head>91</head>
<l>Il batter de le mani, il grido intorno</l>
<l>se gli levò del populazzo tutto.</l>
<l>Come lupo cacciato, fe' ritorno</l>
<l>Martano in molta fretta al suo ridutto.</l>
<l>Resta Grifone; e gli par de lo scorno</l>
<l>del suo compagno esser macchiato e brutto:</l>
<l>esser vorrebbe stato in mezzo il foco,</l>
<l>più tosto che trovarsi in questo loco.</l>
</lg>
<lg type="ottava"><head>92</head>
<l>Arde nel core, e fuor nel viso avampa,</l>
<l>come sia tutta sua quella vergogna;</l>
<l>perché l'opere sue di quella stampa</l>
<l>vedere aspetta il populo et agogna:</l>
<l>sì che rifulga chiara più che lampa</l>
<l>sua virtù, questa volta gli bisogna;</l>
<l>ch'un'oncia, un dito sol d'error che faccia,</l>
<l>per la mala impression parrà sei braccia.</l>
</lg>
<lg type="ottava"><head>93</head>
<l>Già la lancia avea tolta su la coscia</l>
<l>Grifon, ch'errare in arme era poco uso:</l>
<l>spinse il cavallo a tutta briglia, e poscia</l>
<l>ch'alquanto andato fu, la messe suso,</l>
<l>e portò nel ferire estrema angoscia</l>
<l>al baron di Sidonia, ch'andò giuso.</l>
<l>Ognun maravigliando in piè si leva;</l>
<l>che 'l contrario di ciò tutto attendeva.</l>
</lg>
<lg type="ottava"><head>94</head>
<l>Tornò Grifon con la medesma antenna,</l>
<l>che 'ntiera e ferma ricovrata avea,</l>
<l>et in tre pezzi la roppe alla penna</l>
<l>de lo scudo al signor di Lodicea.</l>
<l>Quel per cader tre volte e quattro accenna,</l>
<l>che tutto steso alla groppa giacea:</l>
<l>pur rilevato al fin la spada strinse,</l>
<l>voltò il cavallo, e vêr Grifon si spinse.</l>
</lg>
<lg type="ottava"><head>95</head>
<l>Grifon, che 'l vede in sella, e che non basta</l>
<l>sì fiero incontro perché a terra vada,</l>
<l>dice fra sé: - Quel che non poté l'asta,</l>
<l>in cinque colpi o 'n sei farà la spada. -</l>
<l>E su la tempia subito l'attasta</l>
<l>d'un dritto tal, che par che dal ciel cada;</l>
<l>e un altro gli accompagna e un altro appresso,</l>
<l>tanto che l'ha stordito e in terra messo.</l>
</lg>
<lg type="ottava"><head>96</head>
<l>Quivi erano d'Apamia duo germani,</l>
<l>soliti in giostra rimaner di sopra,</l>
<l>Tirse e Corimbo; et ambo per le mani</l>
<l>del figlio d'Uliver cadêr sozzopra.</l>
<l>L'uno gli arcion lascia allo scontro vani;</l>
<l>con l'altro messa fu la spada in opra.</l>
<l>Già per commun giudicio si tien certo</l>
<l>che di costui fia de la giostra il merto.</l>
</lg>
<lg type="ottava"><head>97</head>
<l>Ne la lizza era entrato Salinterno,</l>
<l>gran diodarro e maliscalco regio,</l>
<l>e che di tutto 'l regno avea il governo,</l>
<l>e di sua mano era guerriero egregio.</l>
<l>Costui, sdegnoso ch'un guerriero esterno</l>
<l>debba portar di quella giostra il pregio,</l>
<l>piglia una lancia, e verso Grifon grida,</l>
<l>e molto minacciandolo lo sfida.</l>
</lg>
<lg type="ottava"><head>98</head>
<l>Ma quel con un lancion gli fa risposta,</l>
<l>ch'avea per lo miglior fra dieci eletto,</l>
<l>e per non far error, lo scudo apposta,</l>
<l>e via lo passa e la corazza e 'l petto:</l>
<l>passa il ferro crudel tra costa e costa,</l>
<l>e fuor pel tergo un palmo esce di netto.</l>
<l>Il colpo, eccetto al re, fu a tutti caro;</l>
<l>ch'ognuno odiava Salinterno avaro.</l>
</lg>
<lg type="ottava"><head>99</head>
<l>Grifone, appresso a questi, in terra getta</l>
<l>duo di Damasco, Ermofilo e Carmondo.</l>
<l>La milizia del re dal primo è retta;</l>
<l>del mar grande almiraglio è quel secondo.</l>
<l>Lascia allo scontro l'un la sella in fretta:</l>
<l>adosso all'altro si riversa il pondo</l>
<l>del rio destrier, che sostener non puote</l>
<l>l'alto valor con che Grifon percuote.</l>
</lg>
<lg type="ottava"><head>100</head>
<l>Il signor di Seleucia ancor restava,</l>
<l>miglior guerrier di tutti gli altri sette;</l>
<l>e ben la sua possanza accompagnava</l>
<l>con destrier buono e con arme perfette.</l>
<l>Dove de l'elmo la vista si chiava,</l>
<l>l'asta allo scontro l'uno e l'altro mette:</l>
<l>pur Grifon maggior colpo al pagan diede,</l>
<l>che lo fe' staffeggiar dal manco piede.</l>
</lg>
<lg type="ottava"><head>101</head>
<l>Gittaro i tronchi, e si tornaro adosso</l>
<l>pieni di molto ardir coi brandi nudi.</l>
<l>Fu il pagan prima da Grifon percosso</l>
<l>d'un colpo che spezzato avria gl'incudi.</l>
<l>Con quel fender si vide e ferro et osso</l>
<l>d'un ch'eletto s'avea tra mille scudi;</l>
<l>e se non era doppio e fin l'arnese,</l>
<l>ferìa la coscia ove cadendo scese.</l>
</lg>
<lg type="ottava"><head>102</head>
<l>Ferì quel di Seleucia alla visera</l>
<l>Grifone a un tempo; e fu quel colpo tanto,</l>
<l>che l'avria aperta e rotta, se non era</l>
<l>fatta, come l'altr'arme, per incanto.</l>
<l>Gli è un perder tempo che 'l pagan più fera:</l>
<l>così son l'arme dure in ogni canto;</l>
<l>e 'n più parti Grifon già fessa e rotta</l>
<l>ha l'armatura a lui, né perde botta.</l>
</lg>
<lg type="ottava"><head>103</head>
<l>Ognun potea veder quanto di sotto</l>
<l>il signor di Seleucia era a Grifone;</l>
<l>e se partir non li fa il re di botto,</l>
<l>quel che sta peggio, la vita vi pone.</l>
<l>Fe' Norandino alla sua guardia motto</l>
<l>ch'entrasse a distaccar l'aspra tenzone.</l>
<l>Quindi fu l'uno, e quindi l'altro tratto;</l>
<l>e fu lodato il re di sì buon atto.</l>
</lg>
<lg type="ottava"><head>104</head>
<l>Gli otto che dianzi avean col mondo impresa,</l>
<l>e non potuto durar poi contra uno,</l>
<l>avendo mal la parte lor difesa,</l>
<l>usciti eran del campo ad uno ad uno.</l>
<l>Gli altri ch'eran venuti a-llor contesa,</l>
<l>quivi restâr senza contrasto alcuno,</l>
<l>avendo lor Grifon, solo, interrotto</l>
<l>quel che tutti essi avean da far contra otto.</l>
</lg>
<lg type="ottava"><head>105</head>
<l>E durò quella festa così poco,</l>
<l>ch'in men d'un'ora il tutto fatto s'era:</l>
<l>ma Norandin, per far più lungo il giuoco</l>
<l>e per continuarlo infino a sera,</l>
<l>dal palco scese, e fe' sgombrare il loco;</l>
<l>e poi divise in due la grossa schiera;</l>
<l>indi, secondo il sangue e la lor prova,</l>
<l>gli andò accoppiando, e fe' una giostra nova.</l>
</lg>
<lg type="ottava"><head>106</head>
<l>Grifone intanto avea fatto ritorno</l>
<l>alla sua stanza, pien d'ira e di rabbia:</l>
<l>e più gli preme di Martan lo scorno,</l>
<l>che non giova l'onor ch'esso vinto abbia.</l>
<l>Quivi, per tor l'obbrobrio ch'avea intorno,</l>
<l>Martano adopra le mendaci labbia;</l>
<l>e l'astuta e bugiarda meretrice,</l>
<l>come meglio sapea, gli era adiutrice.</l>
</lg>
<lg type="ottava"><head>107</head>
<l>O sì o no che 'l giovin gli credesse,</l>
<l>pur la scusa accettò, come discreto;</l>
<l>e pel suo meglio allora allora elesse</l>
<l>quindi levarsi tacito e secreto,</l>
<l>per tema che, se 'l populo vedesse</l>
<l>Martano comparir, non stesse cheto.</l>
<l>Così per una via nascosa e corta</l>
<l>usciro al camin lor fuor de la porta.</l>
</lg>
<lg type="ottava"><head>108</head>
<l>Grifone, o ch'egli o che 'l cavallo fosse</l>
<l>stanco, o gravasse il sonno pur le ciglia,</l>
<l>al primo albergo che trovâr, fermosse,</l>
<l>che non erano andati oltre a dua miglia.</l>
<l>Si trasse l'elmo, e tutto disarmosse,</l>
<l>e trar fece a' cavalli e sella e briglia;</l>
<l>e poi serrossi in camera soletto,</l>
<l>e nudo per dormire entrò nel letto.</l>
</lg>
<lg type="ottava"><head>109</head>
<l>Non ebbe così tosto il capo basso,</l>
<l>che chiuse gli occhi, e fu dal sonno oppresso</l>
<l>così profundamente, che mai tasso</l>
<l>né ghiro mai s'addormentò quanto esso.</l>
<l>Martano intanto et Orrigille a spasso</l>
<l>entraro in un giardin ch'era lì appresso;</l>
<l>et un inganno ordîr, che fu il più strano</l>
<l>che mai cadesse in sentimento umano.</l>
</lg>
<lg type="ottava"><head>110</head>
<l>Martano disegnò tôrre il destriero,</l>
<l>i panni e l'arme che Grifon s'ha tratte;</l>
<l>e andare inanzi al re pel cavalliero</l>
<l>che tante pruove avea giostrando fatte.</l>
<l>L'effetto ne seguì, fatto il pensiero:</l>
<l>tolle il destrier più candido che latte,</l>
<l>scudo e cimiero et arme e sopraveste,</l>
<l>e tutte di Grifon l'insegne veste.</l>
</lg>
<lg type="ottava"><head>111</head>
<l>Con gli scudieri e con la donna, dove</l>
<l>era il popolo ancora, in piazza venne;</l>
<l>e giunse a tempo che finian le pruove</l>
<l>di girar spade e d'arrestare antenne.</l>
<l>Commanda il re che 'l cavallier si truove,</l>
<l>che per cimier avea le bianche penne,</l>
<l>bianche le vesti e bianco il corridore;</l>
<l>che 'l nome non sapea del vincitore.</l>
</lg>
<lg type="ottava"><head>112</head>
<l>Colui ch'indosso il non suo cuoio aveva,</l>
<l>come l'asino già quel del leone,</l>
<l>chiamato, se n'andò, come attendeva,</l>
<l>a Norandino, in loco di Grifone.</l>
<l>Quel re cortese incontro se gli leva,</l>
<l>l'abbraccia e bacia, e allato se lo pone:</l>
<l>né gli basta onorarlo e dargli loda,</l>
<l>che vuol che 'l suo valor per tutto s'oda.</l>
</lg>
<lg type="ottava"><head>113</head>
<l>E fa gridarlo al suon degli oricalchi</l>
<l>vincitor de la giostra di quel giorno.</l>
<l>L'alta voce ne va per tutti i palchi,</l>
<l>che 'l nome indegno udir fa d'ogn'intorno.</l>
<l>Seco il re vuol ch'a par a par cavalchi,</l>
<l>quando al palazzo suo poi fa ritorno;</l>
<l>e di sua grazia tanto gli comparte,</l>
<l>che basteria, se fosse Ercole o Marte.</l>
</lg>
<lg type="ottava"><head>114</head>
<l>Bello et ornato alloggiamento dielli</l>
<l>in corte, et onorar fece con lui</l>
<l>Orrigille anco; e nobili donzelli</l>
<l>mandò con essa, e cavallieri sui.</l>
<l>Ma tempo è ch'anco di Grifon favelli,</l>
<l>in qual né dal compagno né d'altrui</l>
<l>temendo inganno, addormentato s'era,</l>
<l>né mai si risvegliò fin alla sera.</l>
</lg>
<lg type="ottava"><head>115</head>
<l>Poi che fu desto, e che de l'ora tarda</l>
<l>s'accorse, uscì di camera con fretta,</l>
<l>dove il falso cognato e la bugiarda</l>
<l>Orrigille lasciò con l'altra setta;</l>
<l>e quando non gli truova, e che riguarda</l>
<l>non v'esser l'arme né i panni, sospetta;</l>
<l>ma il veder poi più sospettoso il fece</l>
<l>l'insegne del compagno in quella vece.</l>
</lg>
<lg type="ottava"><head>116</head>
<l>Sopravien l'oste, e di colui l'informa</l>
<l>che già gran pezzo, di bianch'arme adorno,</l>
<l>con la donna e col resto de la torma</l>
<l>avea ne la città fatto ritorno.</l>
<l>Truova Grifone a poco a poco l'orma</l>
<l>ch'ascosa gli avea Amor fin a quel giorno;</l>
<l>e con suo gran dolor vede esser quello</l>
<l>adulter d'Orrigille, e non fratello.</l>
</lg>
<lg type="ottava"><head>117</head>
<l>Di sua sciochezza indarno ora si duole,</l>
<l>ch'avendo il ver dal peregrino udito,</l>
<l>lasciato mutar s'abbia alle parole</l>
<l>di chi l'avea più volte già tradito.</l>
<l>Vendicar si potea, né seppe: or vuole</l>
<l>l'inimico punir, che gli è fuggito;</l>
<l>et è constretto con troppo gran fallo</l>
<l>a tor di quel vil uom l'arme e 'l cavallo.</l>
</lg>
<lg type="ottava"><head>118</head>
<l>Eragli meglio andar senz'arme e nudo,</l>
<l>che porsi indosso la corazza indegna,</l>
<l>o ch'imbracciar l'abominato scudo,</l>
<l>o por su l'elmo la beffata insegna;</l>
<l>ma per seguir la meretrice e 'l drudo,</l>
<l>ragione in lui pari al disio non regna.</l>
<l>A tempo venne alla città, ch'ancora</l>
<l>il giorno avea quasi di vivo un'ora.</l>
</lg>
<lg type="ottava"><head>119</head>
<l>Presso alla porta ove Grifon venìa,</l>
<l>siede a sinistra un splendido castello,</l>
<l>che, più che forte e ch'a guerre atto sia,</l>
<l>di ricche stanze è accommodato e bello.</l>
<l>I re, i signori, i primi di Soria</l>
<l>con alte donne in un gentil drappello</l>
<l>celebravano quivi in loggia amena</l>
<l>la real sontuosa e lieta cena.</l>
</lg>
<lg type="ottava"><head>120</head>
<l>La bella loggia sopra 'l muro usciva</l>
<l>con l'alta ròcca fuor de la cittade;</l>
<l>e lungo tratto di lontan scopriva</l>
<l>i larghi campi e le diverse strade.</l>
<l>Or che Grifon verso la porta arriva</l>
<l>con quell'arme d'obbrobrio e di viltade,</l>
<l>fu con non troppa aventurosa sorte</l>
<l>dal re veduto e da tutta la corte:</l>
</lg>
<lg type="ottava"><head>121</head>
<l>e riputato quel di ch'avea insegna,</l>
<l>mosse le donne e i cavallieri a riso.</l>
<l>Il vil Martano, come quel che regna</l>
<l>in gran favor, dopo 'l re è 'l primo assiso,</l>
<l>e presso a-llui la donna di sé degna;</l>
<l>dai quali Norandin con lieto viso</l>
<l>vòlse saper chi fosse quel codardo</l>
<l>che così avea al suo onor poco riguardo;</l>
</lg>
<lg type="ottava"><head>122</head>
<l>che dopo una sì trista e brutta pruova,</l>
<l>con tanta fronte or gli tornava inante.</l>
<l>Dicea: - Questa mi par cosa assai nuova,</l>
<l>ch'essendo voi guerrier degno e prestante,</l>
<l>costui compagno abbiate, che non truova,</l>
<l>di viltà, pari in terra di Levante.</l>
<l>Il fate forse per mostrar maggiore,</l>
<l>per tal contrario, il vostro alto valore.</l>
</lg>
<lg type="ottava"><head>123</head>
<l>Ma ben vi giuro per gli eterni dèi,</l>
<l>che se non fosse ch'io riguardo a vui,</l>
<l>la publica ignominia gli farei,</l>
<l>ch'io soglio fare agli altri pari a lui.</l>
<l>Perpetua ricordanza gli darei,</l>
<l>come ognor di viltà nimico fui.</l>
<l>Ma sappia, s'impunito se ne parte,</l>
<l>grado a voi che 'l menaste in questa parte. -</l>
</lg>
<lg type="ottava"><head>124</head>
<l>Colui che fu de tutti i vizii il vaso,</l>
<l>rispose: - Alto signor, dir non sapria</l>
<l>chi sia costui; ch'io l'ho trovato a caso,</l>
<l>venendo d'Antiochia, in su la via.</l>
<l>Il suo sembiante m'avea persuaso</l>
<l>che fosse degno di mia compagnia;</l>
<l>ch'intesa non n'avea pruova né vista,</l>
<l>se non quella che fece oggi assai trista.</l>
</lg>
<lg type="ottava"><head>125</head>
<l>La qual mi spiacque sì, che restò poco,</l>
<l>che per punir l'estrema sua viltade,</l>
<l>non gli facessi allora allora un gioco,</l>
<l>che non toccasse più lance né spade:</l>
<l>ma ebbi, più ch'a-llui, rispetto al loco,</l>
<l>e riverenzia a vostra maestade.</l>
<l>Né per me voglio che gli sia guadagno</l>
<l>l'essermi stato un giorno o dua compagno:</l>
</lg>
<lg type="ottava"><head>126</head>
<l>di che contaminato anco esser parme;</l>
<l>e sopra il cor mi sarà eterno peso,</l>
<l>se, con vergogna del mestier de l'arme,</l>
<l>io lo vedrò da noi partire illeso:</l>
<l>e meglio che lasciarlo, satisfarme</l>
<l>potrete, se sarà d'un merlo impeso;</l>
<l>e fia lodevol opra e signorile,</l>
<l>perch'el sia esempio e specchio ad ogni vile. -</l>
</lg>
<lg type="ottava"><head>127</head>
<l>Al detto suo Martano Orrigille have,</l>
<l>senza accennar, confermatrice presta.</l>
<l>- Non son (rispose il re) l'opre sì prave,</l>
<l>ch'al mio parer v'abbia d'andar la testa.</l>
<l>Voglio per pena del peccato grave,</l>
<l>che sol rinuovi al populo la festa. -</l>
<l>E tosto a un suo baron, che fe' venire,</l>
<l>impose quanto avesse ad esequire.</l>
</lg>
<lg type="ottava"><head>128</head>
<l>Quel baron molti armati seco tolse,</l>
<l>et alla porta della terra scese;</l>
<l>e quivi con silenzio li raccolse,</l>
<l>e la venuta di Grifone attese:</l>
<l>e ne l'entrar sì d'improviso il colse,</l>
<l>che fra i duo ponti a salvamento il prese;</l>
<l>e lo ritenne con beffe e con scorno</l>
<l>in una oscura stanza insin al giorno.</l>
</lg>
<lg type="ottava"><head>129</head>
<l>Il Sole a pena avea il dorato crine</l>
<l>tolto di grembio alla nutrice antica,</l>
<l>e cominciava da le piagge alpine</l>
<l>a cacciar l'ombre e far la cima aprica;</l>
<l>quando temendo il vil Martan ch'al fine</l>
<l>Grifone ardito la sua causa dica,</l>
<l>e ritorni la colpa ond'era uscita,</l>
<l>tolse licenzia, e fece indi partita,</l>
</lg>
<lg type="ottava"><head>130</head>
<l>trovando idonia scusa al priego regio,</l>
<l>che non stia allo spettacolo ordinato.</l>
<l>Altri doni gli avea fatto, col pregio</l>
<l>de la non sua vittoria, il signor grato;</l>
<l>e sopra tutto un amplo privilegio,</l>
<l>dov'era d'alti onori al sommo ornato.</l>
<l>Lasciànlo andar; ch'io vi prometto certo,</l>
<l>che la mercede avrà secondo il merto.</l>
</lg>
<lg type="ottava"><head>131</head>
<l>Fu Grifon tratto a gran vergogna in piazza,</l>
<l>quando più si trovò piena di gente.</l>
<l>Gli avean levato l'elmo e la corazza,</l>
<l>e lasciato in farsetto assai vilmente;</l>
<l>e come il conducessero alla mazza,</l>
<l>posto l'avean sopra un carro eminente,</l>
<l>che lento lento tiravan due vacche</l>
<l>da lunga fame attenuate e fiacche.</l>
</lg>
<lg type="ottava"><head>132</head>
<l>Venian d'intorno alla ignobil quadriga</l>
<l>vecchie sfacciate e disoneste putte,</l>
<l>di che n'era una et or un'altra auriga,</l>
<l>e con gran biasmo lo mordeano tutte.</l>
<l>Lo poneano i fanciulli in maggior briga,</l>
<l>che, oltre le parole infami e brutte,</l>
<l>l'avrian coi sassi insino a morte offeso,</l>
<l>se dai più saggi non era difeso.</l>
</lg>
<lg type="ottava"><head>133</head>
<l>L'arme che del suo male erano state</l>
<l>cagion, che di lui fêr non vero indicio,</l>
<l>da la coda del carro strascinate</l>
<l>patian nel fango debito supplicio.</l>
<l>Le ruote inanzi a un tribunal fermate</l>
<l>gli fêro udir de l'altrui maleficio</l>
<l>la sua ignominia, che 'n sugli occhi detta</l>
<l>gli fu, gridando un publico trombetta.</l>
</lg>
<lg type="ottava"><head>134</head>
<l>Lo levâr quindi, e lo mostrâr per tutto</l>
<l>dinanzi a templi, ad officine e a case,</l>
<l>dove alcun nome scelerato e brutto,</l>
<l>che non gli fosse detto non rimase.</l>
<l>Fuor de la terra all'ultimo condutto</l>
<l>fu da la turba, che si persuase</l>
<l>bandirlo e cacciare indi a suon di busse,</l>
<l>non conoscendo ben ch'egli si fusse.</l>
</lg>
<lg type="ottava"><head>135</head>
<l>Sì tosto a pena gli sferraro i piedi</l>
<l>e liberâgli l'una e l'altra mano,</l>
<l>che tor lo scudo et impugnar gli vedi</l>
<l>la spada, che rigò gran pezzo il piano.</l>
<l>Non ebbe contra sé lance né spiedi;</l>
<l>che senz'arme venìa il populo insano.</l>
<l>Ne l'altro canto diferisco il resto;</l>
<l>che tempo è omai, Signor, di finir questo.</l>
</lg>
</div1>

<div1 type="canto">
<head>Canto 18</head>
<lg type="ottava"><head>1</head>
<l>Magnanimo Signore, ogni vostro atto</l>
<l>ho sempre con ragion laudato e laudo;</l>
<l>ben che col rozzo stil duro e mal atto</l>
<l>gran parte de la gloria vi defraudo.</l>
<l>Ma più de l'altre, una virtù m'ha tratto,</l>
<l>a cui col core e con la lingua applaudo;</l>
<l>che s'ognun truova in voi ben grata udienza,</l>
<l>non vi truova però facil credenza.</l>
</lg>
<lg type="ottava"><head>2</head>
<l>Spesso in difesa del biasmato absente</l>
<l>indur vi sento una et un'altra scusa,</l>
<l>o riserbargli almen, fin che presente</l>
<l>sua causa dica, l'altra orecchia chiusa;</l>
<l>e sempre, prima che dannar la gente,</l>
<l>vederla in faccia, e udir la ragion ch'usa;</l>
<l>differir anco e giorni e mesi et anni,</l>
<l>prima che giudicar negli altrui danni.</l>
</lg>
<lg type="ottava"><head>3</head>
<l>Se Norandino il simil fatto avesse,</l>
<l>fatto a Grifon non avria quel che fece.</l>
<l>A voi utile e onor sempre successe:</l>
<l>denigrò sua fama egli più che pece.</l>
<l>Per lui sue genti a morte furon messe;</l>
<l>che fe' Grifone in dieci tagli, e in diece</l>
<l>punte che trasse pien d'ira e bizzarro,</l>
<l>che trenta ne cascaro appresso al carro.</l>
</lg>
<lg type="ottava"><head>4</head>
<l>Van gli altri in rotta ove il timor li caccia,</l>
<l>chi qua chi là, pei campi e per le strade;</l>
<l>e chi d'entrar ne la città procaccia,</l>
<l>e l'un su l'altro ne la porta cade.</l>
<l>Grifon non fa parole e non minaccia;</l>
<l>ma lasciando lontana ogni pietade,</l>
<l>mena tra il vulgo inerte il ferro intorno,</l>
<l>e gran vendetta fa d'ogni suo scorno.</l>
</lg>
<lg type="ottava"><head>5</head>
<l>Di quei che primi giunsero alla porta,</l>
<l>che le piante a levarsi ebbeno pronte,</l>
<l>parte, al bisogno suo molto più accorta</l>
<l>che degli amici, alzò subito il ponte;</l>
<l>piangendo parte, o con la faccia smorta</l>
<l>fuggendo andò senza mai volger fronte,</l>
<l>e ne la terra per tutte le bande</l>
<l>levò grido e tumulto e rumor grande.</l>
</lg>
<lg type="ottava"><head>6</head>
<l>Grifon gagliardo duo ne piglia in quella</l>
<l>che 'l ponte si levò per lor sciagura.</l>
<l>Sparge de l'uno al campo le cervella;</l>
<l>che lo percuote ad una cote dura:</l>
<l>prende l'altro nel petto, e l'arrandella</l>
<l>in mezzo alla città sopra le mura.</l>
<l>Scórse per l'ossa ai terrazzani il gelo,</l>
<l>quando vider colui venir dal cielo.</l>
</lg>
<lg type="ottava"><head>7</head>
<l>Fur molti che temêr che 'l fier Grifone</l>
<l>sopra le mura avesse preso un salto.</l>
<l>Non vi sarebbe più confusione,</l>
<l>s'a Damasco il soldan desse l'assalto.</l>
<l>Un muover d'arme, un correr di persone,</l>
<l>e di talacimanni un gridar d'alto,</l>
<l>e di tamburi un suon misto e di trombe</l>
<l>il mondo assorda, e 'l ciel par ne ribombe.</l>
</lg>
<lg type="ottava"><head>8</head>
<l>Ma voglio a un'altra volta differire</l>
<l>a ricontar ciò che di questo avenne.</l>
<l>Del buon re Carlo mi convien seguire,</l>
<l>che contra Rodomonte in fretta venne,</l>
<l>il qual le genti gli facea morire.</l>
<l>Io vi dissi ch'al re compagnia tenne</l>
<l>il gran Danese e Namo et Oliviero</l>
<l>e Avino e Avolio e Otone e Berlingiero.</l>
</lg>
<lg type="ottava"><head>9</head>
<l>Otto scontri di lance, che da forza</l>
<l>di tali otto guerrier cacciati fôro,</l>
<l>sostenne a un tempo la scagliosa scorza</l>
<l>di ch'avea armato il petto il crudo Moro.</l>
<l>Come legno si drizza, poi che l'orza</l>
<l>lenta il nochier che crescer sente il Coro,</l>
<l>così presto rizzossi Rodomonte</l>
<l>dai colpi che gittar doveano un monte.</l>
</lg>
<lg type="ottava"><head>10</head>
<l>Guido, Ranier, Ricardo, Salamone,</l>
<l>Ganelon traditor, Turpin fedele,</l>
<l>Angioliero, Angiolino, Ughetto, Ivone,</l>
<l>Marco e Matteo dal pian di San Michele,</l>
<l>e gli otto di che dianzi fei menzione,</l>
<l>son tutti intorno al Saracin crudele,</l>
<l>Arimanno e Odoardo d'Inghilterra,</l>
<l>ch'entrati eran pur dianzi ne la terra.</l>
</lg>
<lg type="ottava"><head>11</head>
<l>Non così freme in su lo scoglio alpino</l>
<l>di ben fondata ròcca alta parete,</l>
<l>quando il furor di borea o di garbino</l>
<l>svelle dai monti il frassino e l'abete;</l>
<l>come freme d'orgoglio il Saracino,</l>
<l>di sdegno acceso e di sanguigna sete:</l>
<l>e com'a un tempo è il tuono e la saetta,</l>
<l>così l'ira de l'empio e la vendetta.</l>
</lg>
<lg type="ottava"><head>12</head>
<l>Mena alla testa a quel che gli è più presso,</l>
<l>che gli è il misero Ughetto di Dordona:</l>
<l>lo pone in terra insino ai denti fesso,</l>
<l>come che l'elmo era di tempra buona.</l>
<l>Percosso fu tutto in un tempo anch'esso</l>
<l>da molti colpi in tutta la persona;</l>
<l>ma non gli fan più ch'all'incude l'ago:</l>
<l>sì duro intorno ha lo scaglioso drago.</l>
</lg>
<lg type="ottava"><head>13</head>
<l>Furo tutti i ripar, fu la cittade</l>
<l>d'intorno intorno abandonata tutta;</l>
<l>che la gente alla piazza, dove accade</l>
<l>maggior bisogno, Carlo avea ridutta.</l>
<l>Corre alla piazza da tutte le strade</l>
<l>la turba, a chi il fuggir sì poco frutta.</l>
<l>La persona del re sì i cori accende,</l>
<l>ch'ognun prend'arme, ognuno animo prende.</l>
</lg>
<lg type="ottava"><head>14</head>
<l>Come se dentro a ben rinchiusa gabbia</l>
<l>d'antiqua leonessa usata in guerra,</l>
<l>perch'averne piacere il popul abbia,</l>
<l>talvolta il tauro indomito si serra;</l>
<l>i leoncin che veggion per la sabbia</l>
<l>come altiero e mugliando animoso erra,</l>
<l>e veder sì gran corna non son usi,</l>
<l>stanno da parte timidi e confusi:</l>
</lg>
<lg type="ottava"><head>15</head>
<l>ma se la fiera madre a quel si lancia,</l>
<l>e ne l'orecchio attacca il crudel dente,</l>
<l>vogliono anch'essi insanguinar la guancia,</l>
<l>e vengono in soccorso arditamente;</l>
<l>chi morde al tauro il dosso e chi la pancia:</l>
<l>così contra il pagan fa quella gente.</l>
<l>Da tetti e da finestre e più d'appresso</l>
<l>sopra gli piove un nembo d'arme e spesso.</l>
</lg>
<lg type="ottava"><head>16</head>
<l>Dei cavallieri e de la fanteria</l>
<l>tanta è la calca, ch'a pena vi cape.</l>
<l>La turba che vi vien per ogni via,</l>
<l>v'abbonda ad or ad or spessa come ape;</l>
<l>che quando, disarmata e nuda, sia</l>
<l>più facile a tagliar che torsi o rape,</l>
<l>non la potria, legata a monte a monte,</l>
<l>in venti giorni spenger Rodomonte.</l>
</lg>
<lg type="ottava"><head>17</head>
<l>Al pagan, che non sa come ne possa</l>
<l>venir a capo, omai quel gioco incresce.</l>
<l>Poco, per far di mille, o di più, rossa</l>
<l>la terra intorno, il populo discresce.</l>
<l>Il fiato tuttavia più se gl'ingrossa,</l>
<l>sì che comprende al fin che, se non esce</l>
<l>or c'ha vigore e in tutto il corpo è sano,</l>
<l>vorrà da tempo uscir, che sarà invano.</l>
</lg>
<lg type="ottava"><head>18</head>
<l>Rivolge gli occhi orribili, e pon mente</l>
<l>che d'ogn'intorno sta chiusa l'uscita;</l>
<l>ma con ruina d'infinita gente</l>
<l>l'aprirà tosto, e la farà espedita.</l>
<l>Ecco, vibrando la spada tagliente,</l>
<l>che vien quel empio, ove il furor lo 'nvita,</l>
<l>ad assalire il nuovo stuol britanno</l>
<l>che vi trasse Odoardo et Arimanno.</l>
</lg>
<lg type="ottava"><head>19</head>
<l>Chi ha visto in piazza rompere steccato,</l>
<l>a cui la folta turba ondeggi intorno,</l>
<l>immansueto tauro accaneggiato,</l>
<l>stimulato e percosso tutto 'l giorno;</l>
<l>che 'l popul se ne fugge ispaventato,</l>
<l>et egli or questo or quel leva sul corno:</l>
<l>pensi che tale o più terribil fosse</l>
<l>il crudele African quando si mosse.</l>
</lg>
<lg type="ottava"><head>20</head>
<l>Quindici o venti ne tagliò a traverso,</l>
<l>altritanti lasciò del capo tronchi,</l>
<l>ciascun d'un colpo sol dritto o riverso;</l>
<l>che viti o salci par che poti e tronchi.</l>
<l>Tutto di sangue il fier pagano asperso,</l>
<l>lasciando capi fessi e bracci monchi,</l>
<l>e spalle e gambe et altre membra sparte,</l>
<l>ovunque il passo volga, al fin si parte.</l>
</lg>
<lg type="ottava"><head>21</head>
<l>De la piazza si vede in guisa tôrre,</l>
<l>che non si può notar ch'abbia paura;</l>
<l>ma tuttavolta col pensier discorre,</l>
<l>dove sia per uscir via più sicura.</l>
<l>Capita al fin dove la Senna corre</l>
<l>sotto all'isola, e va fuor de le mura.</l>
<l>La gente d'arme e il popul fatto audace</l>
<l>lo stringe e incalza, e gir nol lascia in pace.</l>
</lg>
<lg type="ottava"><head>22</head>
<l>Qual per le selve nomade o massile</l>
<l>cacciata va la generosa belva,</l>
<l>ch'ancor fuggendo mostra il cor gentile,</l>
<l>e minacciosa e lenta si rinselva;</l>
<l>tal Rodomonte, in nessun atto vile,</l>
<l>da strana circondato e fiera selva</l>
<l>d'aste e di spade e di volanti dardi,</l>
<l>si tira al fiume a passi lunghi e tardi.</l>
</lg>
<lg type="ottava"><head>23</head>
<l>E sì tre volte e più l'ira il sospinse,</l>
<l>ch'essendone già fuor, vi tornò in mezzo,</l>
<l>ove di sangue la spada ritinse,</l>
<l>e più di cento ne levò di mezzo.</l>
<l>Ma la ragione al fin la rabbia vinse</l>
<l>di non far sì, ch'a Dio n'andasse il lezzo;</l>
<l>e da la ripa, per miglior consiglio,</l>
<l>si gittò all'acqua, e uscì di gran periglio.</l>
</lg>
<lg type="ottava"><head>24</head>
<l>Con tutte l'arme andò per mezzo l'acque,</l>
<l>come s'intorno avesse tante galle.</l>
<l>Africa, in te pare a costui non nacque,</l>
<l>ben che d'Anteo ti vanti e d'Anniballe.</l>
<l>Poi che fu giunto a proda, gli dispiacque,</l>
<l>che si vide restar dopo le spalle</l>
<l>quella città ch'avea trascorsa tutta,</l>
<l>e non l'avea tutta arsa né distrutta.</l>
</lg>
<lg type="ottava"><head>25</head>
<l>E sì lo rode la superbia e l'ira,</l>
<l>che, per tornarvi un'altra volta, guarda,</l>
<l>e di profondo cor geme e sospira,</l>
<l>né vuolne uscir, che non la spiani et arda.</l>
<l>Ma lungo il fiume, in questa furia, mira</l>
<l>venir chi l'odio estingue e l'ira tarda.</l>
<l>Chi fosse io vi farò ben tosto udire;</l>
<l>ma prima un'altra cosa v'ho da dire.</l>
</lg>
<lg type="ottava"><head>26</head>
<l>Io v'ho da dir de la Discordia altiera,</l>
<l>a cui l'angel Michele avea commesso</l>
<l>ch'a battaglia accendesse e a lite fiera</l>
<l>quei che più forti avea Agramante appresso.</l>
<l>Uscì de' frati la medesma sera,</l>
<l>avendo altrui l'ufficio suo commesso:</l>
<l>lasciò la Fraude a guerreggiare il loco,</l>
<l>fin che tornasse, e a mantenervi il fuoco.</l>
</lg>
<lg type="ottava"><head>27</head>
<l>E le parve ch'andria con più possanza,</l>
<l>se la Superbia ancor seco menasse;</l>
<l>e perché stavan tutte in una stanza,</l>
<l>non fu bisogno ch'a cercar l'andasse.</l>
<l>La Superbia v'andò, ma non che sanza</l>
<l>la sua vicaria il monaster lasciasse:</l>
<l>per pochi dì che credea starne absente,</l>
<l>lasciò l'Ipocrisia locotenente.</l>
</lg>
<lg type="ottava"><head>28</head>
<l>L'implacabil Discordia in compagnia</l>
<l>de la Superbia si messe in camino,</l>
<l>e ritrovò che la medesma via</l>
<l>facea, per gire al campo saracino,</l>
<l>l'afflitta e sconsolata Gelosia;</l>
<l>e venìa seco un nano piccolino,</l>
<l>il qual mandava Doralice bella</l>
<l>al re di Sarza a dar di sé novella.</l>
</lg>
<lg type="ottava"><head>29</head>
<l>Quando ella venne a Mandricardo in mano</l>
<l>(ch'io v'ho già raccontato e come e dove),</l>
<l>tacitamente avea commesso al nano</l>
<l>che ne portasse a questo re le nuove.</l>
<l>Ella sperò che nol saprebbe invano,</l>
<l>ma che far si vedria mirabil pruove,</l>
<l>per riaverla con crudel vendetta</l>
<l>da quel ladron che gli l'avea intercetta.</l>
</lg>
<lg type="ottava"><head>30</head>
<l>La Gelosia quel nano avea trovato;</l>
<l>e la cagion del suo venir compresa,</l>
<l>a caminar se gli era messa allato,</l>
<l>parendo d'aver luogo a questa impresa.</l>
<l>Alla Discordia ritrovar fu grato</l>
<l>la Gelosia; ma più quando ebbe intesa</l>
<l>la cagion del venir, che le potea</l>
<l>molto valere in quel che far volea.</l>
</lg>
<lg type="ottava"><head>31</head>
<l>D'inimicar con Rodomonte il figlio</l>
<l>del re Agrican le pare aver suggetto:</l>
<l>troverà a sdegnar gli altri altro consiglio;</l>
<l>a sdegnar questi duo questo è perfetto.</l>
<l>Col nano se ne vien dove l'artiglio</l>
<l>del fier pagano avea Parigi astretto;</l>
<l>e capitaro a punto in su la riva,</l>
<l>quando il crudel del fiume a nuoto usciva.</l>
</lg>
<lg type="ottava"><head>32</head>
<l>Tosto che riconobbe Rodomonte</l>
<l>costui de la sua donna esser messaggio,</l>
<l>estinse ogn'ira, e serenò la fronte,</l>
<l>e si sentì brillar dentro il coraggio.</l>
<l>Ogn'altra cosa aspetta che gli conte,</l>
<l>prima ch'alcuno abbia a lei fatto oltraggio.</l>
<l>Va contra il nano, e lieto gli domanda:</l>
<l>- Ch'è de la donna nostra? ove ti manda? -</l>
</lg>
<lg type="ottava"><head>33</head>
<l>Rispose il nano: - Né più tua né mia</l>
<l>donna dirò quella ch'è serva altrui.</l>
<l>Ieri scontrammo un cavallier per via,</l>
<l>che ne la tolse, e la menò con lui. -</l>
<l>A quello annunzio entrò la Gelosia,</l>
<l>fredda come aspe, et abbracciò costui.</l>
<l>Séguita il nano, e narragli in che guisa</l>
<l>un sol l'ha presa, e la sua gente uccisa.</l>
</lg>
<lg type="ottava"><head>34</head>
<l>L'acciaio allora la Discordia prese,</l>
<l>e la pietra focaia, e picchiò un poco,</l>
<l>e l'esca sotto la Superbia stese,</l>
<l>e fu attaccato in un momento il fuoco;</l>
<l>e sì di questo l'anima s'accese</l>
<l>del Saracin, che non trovava loco:</l>
<l>sospira e freme con sì orribil faccia,</l>
<l>che gli elementi e tutto il ciel minaccia.</l>
</lg>
<lg type="ottava"><head>35</head>
<l>Come la tigre, poi ch'invan discende</l>
<l>nel vòto albergo, e per tutto s'aggira,</l>
<l>e i cari figli all'ultimo comprende</l>
<l>essergli tolti, avampa di tant'ira,</l>
<l>a tanta rabbia, a tal furor s'estende,</l>
<l>che né a monte né a rio né a notte mira;</l>
<l>né lunga via, né grandine raffrena</l>
<l>l'odio che dietro al predator la mena:</l>
</lg>
<lg type="ottava"><head>36</head>
<l>così furendo il Saracin bizzarro</l>
<l>si volge al nano, e dice: - Or là t'invia; -</l>
<l>e non aspetta né destrier né carro,</l>
<l>e non fa motto alla sua compagnia.</l>
<l>Va con più fretta che non va il ramarro,</l>
<l>quando il ciel arde, a traversar la via.</l>
<l>Destrier non ha, ma il primo tor disegna,</l>
<l>sia di chi vuol, ch'ad incontrar lo vegna.</l>
</lg>
<lg type="ottava"><head>37</head>
<l>La Discordia ch'udì questo pensiero,</l>
<l>guardò, ridendo, la Superbia, e disse</l>
<l>che volea gire a trovare un destriero</l>
<l>che gli apportasse altre contese e risse;</l>
<l>e far volea sgombrar tutto il sentiero,</l>
<l>ch'altro che quello in man non gli venisse:</l>
<l>e già pensato avea dove trovarlo.</l>
<l>Ma costei lascio, e torno a dir di Carlo.</l>
</lg>
<lg type="ottava"><head>38</head>
<l>Poi ch'al partir del Saracin si estinse</l>
<l>Carlo d'intorno il periglioso fuoco,</l>
<l>tutte le genti all'ordine ristrinse.</l>
<l>Lascionne parte in qualche debol loco:</l>
<l>adosso il resto ai Saracini spinse,</l>
<l>per dar lor scacco, e guadagnarsi il giuoco;</l>
<l>e gli mandò per ogni porta fuore,</l>
<l>da San Germano infin a San Vittore.</l>
</lg>
<lg type="ottava"><head>39</head>
<l>E commandò ch'a porta San Marcello,</l>
<l>dov'era gran spianata di campagna,</l>
<l>aspettasse l'un l'altro, e in un drappello</l>
<l>si ragunasse tutta la compagna.</l>
<l>Quindi animando ognuno a far macello</l>
<l>tal, che sempre ricordo ne rimagna,</l>
<l>ai lor ordini andar fe' le bandiere,</l>
<l>e di battaglia dar segno alle schiere.</l>
</lg>
<lg type="ottava"><head>40</head>
<l>Il re Agramante in questo mezzo in sella,</l>
<l>mal grado dei cristian, rimesso s'era;</l>
<l>e con l'inamorato d'Isabella</l>
<l>facea battaglia perigliosa e fiera:</l>
<l>col re Sobrin Lurcanio si martella:</l>
<l>Rinaldo incontra avea tutta una schiera;</l>
<l>e con virtude e con fortuna molta</l>
<l>l'urta, l'apre, ruina e mette in volta.</l>
</lg>
<lg type="ottava"><head>41</head>
<l>Essendo la battaglia in questo stato,</l>
<l>l'imperatore assalse il retroguardo</l>
<l>dal canto ove Marsilio avea fermato</l>
<l>il fior di Spagna intorno al suo stendardo.</l>
<l>Con fanti in mezzo e cavallieri allato,</l>
<l>re Carlo spinse il suo popul gagliardo</l>
<l>con tal rumor di timpani e di trombe,</l>
<l>che tutto 'l mondo par che ne rimbombe.</l>
</lg>
<lg type="ottava"><head>42</head>
<l>Cominciavan le schiere a ritirarse</l>
<l>de' Saracini, e si sarebbon volte</l>
<l>tutte a fuggir, spezzate, rotte e sparse,</l>
<l>per mai più non potere esser raccolte;</l>
<l>ma 'l re Grandonio e Falsiron comparse,</l>
<l>che stati in maggior briga eran più volte,</l>
<l>e Balugante e Serpentin feroce,</l>
<l>e Ferraù che lor dicea a gran voce:</l>
</lg>
<lg type="ottava"><head>43</head>
<l>- Ah (dicea) valentuomini, ah compagni,</l>
<l>ah fratelli, tenete il luogo vostro.</l>
<l>I nimici faranno opra di ragni,</l>
<l>se non manchiamo noi del dover nostro.</l>
<l>Guardate l'alto onor, gli ampli guadagni</l>
<l>che Fortuna, vincendo, oggi ci ha mostro:</l>
<l>guardate la vergogna e il danno estremo,</l>
<l>ch'essendo vinti, a patir sempre avremo. -</l>
</lg>
<lg type="ottava"><head>44</head>
<l>Tolto in quel tempo una gran lancia avea,</l>
<l>e contra Berlingier venne di botto,</l>
<l>che sopra Largaliffa combattea,</l>
<l>e l'elmo ne la fronte gli avea rotto:</l>
<l>gittollo in terra, e con la spada rea</l>
<l>appresso a lui ne fe' cader forse otto.</l>
<l>Per ogni botta almanco, che disserra,</l>
<l>cader fa sempre un cavalliero in terra.</l>
</lg>
<lg type="ottava"><head>45</head>
<l>In altra parte ucciso avea Rinaldo</l>
<l>tanti pagan, ch'io non potrei contarli.</l>
<l>Dinanzi a lui non stava ordine saldo:</l>
<l>vedreste piazza in tutto 'l campo darli.</l>
<l>Non men Zerbin, non men Lurcanio è caldo:</l>
<l>per modo fan, ch'ognun sempre ne parli:</l>
<l>questo di punta avea Balastro ucciso,</l>
<l>e quello a Finadur l'elmo diviso.</l>
</lg>
<lg type="ottava"><head>46</head>
<l>L'esercito d'Alzerbe avea il primiero,</l>
<l>che poco inanzi aver solea Tardocco;</l>
<l>l'altro tenea sopra le squadre impero</l>
<l>di Zamor e di Saffi e di Marocco.</l>
<l>- Non è tra gli Africani un cavalliero</l>
<l>che di lancia ferir sappia o di stocco? -</l>
<l>mi si potrebbe dir; ma passo passo</l>
<l>nessun di gloria degno a dietro lasso.</l>
</lg>
<lg type="ottava"><head>47</head>
<l>Del re de la Zumara non si scorda</l>
<l>il nobil Dardinel figlio d'Almonte,</l>
<l>che con la lancia Uberto da Mirforda,</l>
<l>Claudio dal Bosco, Elio e Dulfin dal Monte,</l>
<l>e con la spada Anselmo da Stanforda,</l>
<l>e da Londra Raimondo e Pinamonte</l>
<l>getta per terra (et erano pur forti),</l>
<l>dui storditi, un piagato, e quattro morti.</l>
</lg>
<lg type="ottava"><head>48</head>
<l>Ma con tutto 'l valor che di sé mostra,</l>
<l>non può tener sì ferma la sua gente,</l>
<l>sì ferma, ch'aspettar voglia la nostra</l>
<l>di numero minor, ma più valente.</l>
<l>Ha più ragion di spada e più di giostra</l>
<l>e d'ogni cosa a guerra appertinente.</l>
<l>Fugge la gente maura, di Zumara,</l>
<l>di Setta, di Marocco e di Canara.</l>
</lg>
<lg type="ottava"><head>49</head>
<l>Ma più degli altri fuggon quei d'Alzerbe,</l>
<l>a cui s'oppose il nobil giovinetto;</l>
<l>et or con prieghi, or con parole acerbe</l>
<l>ripor lor cerca l'animo nel petto.</l>
<l>- S'Almonte meritò ch'in voi si serbe</l>
<l>di lui memoria, or ne vedrò l'effetto:</l>
<l>io vedrò (dicea lor) se me, suo figlio,</l>
<l>lasciar vorrete in così gran periglio.</l>
</lg>
<lg type="ottava"><head>50</head>
<l>State, vi priego per mia verde etade,</l>
<l>in cui solete aver sì larga speme:</l>
<l>deh non vogliate andar per fil di spade,</l>
<l>ch'in Africa non torni di noi seme.</l>
<l>Per tutto ne saran chiuse le strade,</l>
<l>se non andiam raccolti e stretti insieme:</l>
<l>troppo alto muro e troppo larga fossa</l>
<l>è il monte e il mar, pria che tornar si possa.</l>
</lg>
<lg type="ottava"><head>51</head>
<l>Molto è meglio morir qui, ch'ai supplìci</l>
<l>darsi e alla discrezion di questi cani.</l>
<l>State saldi, per Dio, fedeli amici;</l>
<l>che tutti son gli altri rimedii vani.</l>
<l>Non han di noi più vita gli nimici;</l>
<l>più d'un'alma non han, più di due mani. -</l>
<l>Così dicendo, il giovinetto forte</l>
<l>al conte d'Otonlei diede la morte.</l>
</lg>
<lg type="ottava"><head>52</head>
<l>Il rimembrare Almonte così accese</l>
<l>l'esercito african che fuggia prima,</l>
<l>che le braccia e le mani in sue difese</l>
<l>meglio, che rivoltar le spalle, estima.</l>
<l>Guglielmo da Burnich era uno Inglese</l>
<l>maggior di tutti, e Dardinello il cima,</l>
<l>e lo pareggia agli altri; e apresso taglia</l>
<l>il capo ad Aramon di Cornovaglia.</l>
</lg>
<lg type="ottava"><head>53</head>
<l>Morto cadea questo Aramone a valle;</l>
<l>e v'accorse il fratel per dargli aiuto:</l>
<l>ma Dardinel l'aperse per le spalle</l>
<l>fin giù dove lo stomaco è forcuto.</l>
<l>Poi forò il ventre a Bogio da Vergalle,</l>
<l>e lo mandò del debito assoluto:</l>
<l>avea promesso alla moglier fra sei</l>
<l>mesi, vivendo, di tornare a lei.</l>
</lg>
<lg type="ottava"><head>54</head>
<l>Vide non lungi Dardinel gagliardo</l>
<l>venir Lurcanio, ch'avea in terra messo</l>
<l>Dorchin, passato ne la gola, e Gardo,</l>
<l>per mezzo il capo e insin ai denti fesso;</l>
<l>e ch'Alteo fuggir vòlse, ma fu tardo,</l>
<l>Alteo ch'amò quanto il suo core istesso;</l>
<l>che dietro alla collottola gli mise</l>
<l>il fier Lurcanio un colpo che l'uccise.</l>
</lg>
<lg type="ottava"><head>55</head>
<l>Piglia una lancia, e va per far vendetta,</l>
<l>dicendo al suo Macon (s'udir lo puote),</l>
<l>che se morto Lurcanio in terra getta,</l>
<l>ne la moschea ne porrà l'arme vòte.</l>
<l>Poi traversando la campagna in fretta,</l>
<l>con tanta forza il fianco gli percuote,</l>
<l>che tutto il passa sin all'altra banda;</l>
<l>et ai suoi, che lo spoglino, commanda.</l>
</lg>
<lg type="ottava"><head>56</head>
<l>Non è da domandarmi, se dolere</l>
<l>se ne dovesse Ariodante il frate;</l>
<l>se desiasse di sua man potere</l>
<l>por Dardinel fra l'anime dannate:</l>
<l>ma nol lascian le genti adito avere,</l>
<l>non men de le 'nfedel le battezzate.</l>
<l>Vorria pur vendicarsi, e con la spada</l>
<l>di qua di là spianando va la strada.</l>
</lg>
<lg type="ottava"><head>57</head>
<l>Urta, apre, caccia, atterra, taglia e fende</l>
<l>qualunque lo 'mpedisce o gli contrasta.</l>
<l>E Dardinel che quel disire intende,</l>
<l>a volerlo saziar già non sovrasta:</l>
<l>ma la gran moltitudine contende</l>
<l>con questo ancora, e i suoi disegni guasta.</l>
<l>Se' Mori uccide l'un, l'altro non manco</l>
<l>gli Scotti uccide e il campo inglese e 'l franco.</l>
</lg>
<lg type="ottava"><head>58</head>
<l>Fortuna sempremai la via lor tolse,</l>
<l>che per tutto quel dì non s'accozzaro.</l>
<l>A più famosa man serbar l'un vòlse;</l>
<l>che l'uomo il suo destin fugge di raro.</l>
<l>Ecco Rinaldo a questa strada volse,</l>
<l>perch'alla vita d'un non sia riparo:</l>
<l>ecco Rinaldo vien: Fortuna il guida</l>
<l>per dargli onor che Dardinello uccida.</l>
</lg>
<lg type="ottava"><head>59</head>
<l>Ma sia per questa volta detto assai</l>
<l>dei gloriosi fatti di Ponente.</l>
<l>Tempo è ch'io torni ove Grifon lasciai,</l>
<l>che tutto d'ira e di disdegno ardente</l>
<l>facea, con più timor ch'avesse mai,</l>
<l>tumultuar la sbigottita gente.</l>
<l>Re Norandino a quel rumor corso era</l>
<l>con più di mille armati in una schiera.</l>
</lg>
<lg type="ottava"><head>60</head>
<l>Re Norandin con la sua corte armata,</l>
<l>vedendo tutto 'l populo fuggire,</l>
<l>venne alla porta in battaglia ordinata,</l>
<l>e quella fece alla sua giunta aprire.</l>
<l>Grifone intanto avendo già cacciata</l>
<l>da sé la turba sciocca e senza ardire,</l>
<l>la sprezzata armatura in sua difesa</l>
<l>(qual la si fosse) avea di nuovo presa;</l>
</lg>
<lg type="ottava"><head>61</head>
<l>e presso a un tempio ben murato e forte,</l>
<l>che circondato era d'un'alta fossa,</l>
<l>in capo un ponticel si fece forte,</l>
<l>perché chiuderlo in mezzo alcun non possa.</l>
<l>Ecco, gridando e minacciando forte,</l>
<l>fuor de la porta esce una squadra grossa.</l>
<l>L'animoso Grifon non muta loco,</l>
<l>e fa sembiante che ne tema poco.</l>
</lg>
<lg type="ottava"><head>62</head>
<l>E poi ch'avicinar questo drappello</l>
<l>si vide, andò a trovarlo in su la strada;</l>
<l>e molta strage fattane e macello</l>
<l>(che menava a due man sempre la spada),</l>
<l>ricorso avea allo stretto ponticello,</l>
<l>e quindi li tenea non troppo a bada:</l>
<l>di nuovo usciva e di nuovo tornava;</l>
<l>e sempre orribil segno vi lasciava.</l>
</lg>
<lg type="ottava"><head>63</head>
<l>Quando di dritto e quando di riverso</l>
<l>getta or pedoni or cavallieri in terra.</l>
<l>Il popul contra lui tutto converso</l>
<l>più e più sempre inaspera la guerra.</l>
<l>Teme Grifone al fin restar sommerso:</l>
<l>sì cresce il mar che d'ogn'intorno il serra;</l>
<l>e ne la spalla e ne la coscia manca</l>
<l>è già ferito, e pur la lena manca.</l>
</lg>
<lg type="ottava"><head>64</head>
<l>Ma la virtù, ch'ai suoi spesso soccorre,</l>
<l>gli fa appo Norandin trovar perdono.</l>
<l>Il re, mentre al tumulto in dubbio corre,</l>
<l>vede che morti già tanti ne sono;</l>
<l>vede le piaghe che di man d'Ettorre</l>
<l>pareano uscite: un testimonio buono,</l>
<l>che dianzi esso avea fatto indegnamente</l>
<l>vergogna a un cavallier molto eccellente.</l>
</lg>
<lg type="ottava"><head>65</head>
<l>Poi, come gli è più presso, e vede in fronte</l>
<l>quel che la gente a morte gli ha condutta,</l>
<l>e fattosene avanti orribil monte,</l>
<l>e di quel sangue il fosso e l'acqua brutta;</l>
<l>gli è aviso di veder proprio sul ponte</l>
<l>Orazio sol contra Toscana tutta:</l>
<l>e per suo onore, e perché gli ne 'ncrebbe,</l>
<l>ritrasse i suoi, né gran fatica v'ebbe.</l>
</lg>
<lg type="ottava"><head>66</head>
<l>Et alzando la man nuda e senz'arme,</l>
<l>antico segno di tregua o di pace,</l>
<l>disse a Grifon: - Non so, se non chiamarme</l>
<l>d'avere il torto, e dir che mi dispiace:</l>
<l>ma il mio poco giudicio, e lo instigarme</l>
<l>altrui, cadere in tanto error mi face.</l>
<l>Quel che di fare io mi credea al più vile</l>
<l>guerrier del mondo, ho fatto al più gentile.</l>
</lg>
<lg type="ottava"><head>67</head>
<l>E se bene alla ingiuria et a quell'onta</l>
<l>ch'oggi fatta ti fu per ignoranza,</l>
<l>l'onor che ti fai qui s'adegua e sconta,</l>
<l>o (per più vero dir) supera e avanza;</l>
<l>la satisfazion ci serà pronta</l>
<l>a tutto mio sapere e mia possanza,</l>
<l>quando io conosca di poter far quella</l>
<l>per oro o per cittadi o per castella.</l>
</lg>
<lg type="ottava"><head>68</head>
<l>Chiedimi la metà di questo regno,</l>
<l>ch'io son per fartene oggi possessore;</l>
<l>che l'alta tua virtù non ti fa degno</l>
<l>di questo sol, ma ch'io ti doni il core:</l>
<l>e la tua mano in questo mezzo, pegno</l>
<l>di fé mi dona e di perpetuo amore. -</l>
<l>Così dicendo, da cavallo scese,</l>
<l>e vêr Grifon la destra mano stese.</l>
</lg>
<lg type="ottava"><head>69</head>
<l>Grifon, vedendo il re fatto benigno</l>
<l>venirgli per gittar le braccia al collo,</l>
<l>lasciò la spada e l'animo maligno,</l>
<l>e sotto l'anche et umile abbracciollo.</l>
<l>Lo vide il re di due piaghe sanguigno,</l>
<l>e tosto fe' venir chi medicollo;</l>
<l>indi portar ne la cittade adagio,</l>
<l>e riposar nel suo real palagio.</l>
</lg>
<lg type="ottava"><head>70</head>
<l>Dove, ferito, alquanti giorni, inante</l>
<l>che si potesse armar, fece soggiorno.</l>
<l>Ma lascio lui, ch'al suo frate Aquilante</l>
<l>et ad Astolfo in Palestina torno,</l>
<l>che di Grifon, poi che lasciò le sante</l>
<l>mura, cercare han fatto più d'un giorno</l>
<l>in tutti i lochi in Solima devoti,</l>
<l>e in molti ancor da la città remoti.</l>
</lg>
<lg type="ottava"><head>71</head>
<l>Or né l'uno né l'altro è sì indovino,</l>
<l>che di Grifon possa saper che sia:</l>
<l>ma venne lor quel Greco peregrino,</l>
<l>nel ragionare, a caso a darne spia,</l>
<l>dicendo ch'Orrigille avea il camino</l>
<l>verso Antiochia preso di Soria,</l>
<l>d'un nuovo drudo, ch'era di quel loco,</l>
<l>di subito arsa e d'improviso fuoco.</l>
</lg>
<lg type="ottava"><head>72</head>
<l>Dimandògli Aquilante, se di questo</l>
<l>così notizia avea data a Grifone;</l>
<l>e come l'affermò, s'avisò il resto,</l>
<l>perché fosse partito, e la cagione.</l>
<l>Ch'Orrigille ha seguito è manifesto</l>
<l>in Antiochia con intenzione</l>
<l>di levarla di man del suo rivale</l>
<l>con gran vendetta e memorabil male.</l>
</lg>
<lg type="ottava"><head>73</head>
<l>Non tolerò Aquilante che 'l fratello</l>
<l>solo e senz'esso a quell'impresa andasse;</l>
<l>e prese l'arme, e venne dietro a quello:</l>
<l>ma prima pregò il duca che tardasse</l>
<l>l'andata in Francia et al paterno ostello,</l>
<l>fin ch'esso d'Antiochia ritornasse.</l>
<l>Scende al Zaffo e s'imbarca; che gli pare</l>
<l>e più breve e miglior la via del mare.</l>
</lg>
<lg type="ottava"><head>74</head>
<l>Ebbe un ostro-silocco allor possente</l>
<l>tanto nel mare, e sì per lui disposto,</l>
<l>che la terra del Surro il dì seguente</l>
<l>vide e Saffetto, un dopo l'altro tosto.</l>
<l>Passa Barutti e il Zibeletto, e sente</l>
<l>che da man manca gli è Cipro discosto.</l>
<l>A Tortosa da Tripoli, e alla Lizza</l>
<l>e al golfo di Laiazzo il camin drizza.</l>
</lg>
<lg type="ottava"><head>75</head>
<l>Quindi a levante fe' il nocchier la fronte</l>
<l>del navilio voltar snello e veloce;</l>
<l>et a sorger n'andò sopra l'Oronte,</l>
<l>e colse il tempo, e ne pigliò la foce.</l>
<l>Gittar fece Aquilante in terra il ponte,</l>
<l>e n'uscì armato sul destrier feroce;</l>
<l>e contra il fiume il camin dritto tenne,</l>
<l>tanto ch'in Antiochia se ne venne.</l>
</lg>
<lg type="ottava"><head>76</head>
<l>Di quel Martano ivi ebbe ad informarse;</l>
<l>et udì ch'a Damasco se n'era ito</l>
<l>con Orrigille, ove una giostra farse</l>
<l>dovea solenne per reale invito.</l>
<l>Tanto d'andargli dietro il desir l'arse,</l>
<l>certo che 'l suo german l'abbia seguito,</l>
<l>che d'Antiochia anco quel dì si tolle;</l>
<l>ma già per mar più ritornar non volle.</l>
</lg>
<lg type="ottava"><head>77</head>
<l>Verso Lidia e Larissa il camin piega:</l>
<l>resta più sopra Aleppe ricca e piena.</l>
<l>Dio, per mostrar ch'ancor di qua non niega</l>
<l>mercede al bene, et al contrario pena,</l>
<l>Martano appresso a Mamuga una lega</l>
<l>ad incontrarsi in Aquilante mena.</l>
<l>Martano si facea con bella mostra</l>
<l>portare inanzi il pregio de la giostra.</l>
</lg>
<lg type="ottava"><head>78</head>
<l>Pensò Aquilante al primo comparire,</l>
<l>che 'l vil Martano il suo fratello fosse;</l>
<l>che l'ingannaron l'arme, e quel vestire</l>
<l>candido più che nievi ancor non mosse:</l>
<l>e con quell'oh! che d'allegrezza dire</l>
<l>si suole, incominciò; ma poi cangiosse</l>
<l>tosto di faccia e di parlar, ch'appresso</l>
<l>s'avide meglio, che non era desso.</l>
</lg>
<lg type="ottava"><head>79</head>
<l>Dubitò che per fraude di colei</l>
<l>ch'era con lui, Grifon gli avesse ucciso;</l>
<l>e: - Dimmi (gli gridò) tu ch'esser déi</l>
<l>un ladro e un traditor, come n'hai viso,</l>
<l>onde hai quest'arme avute? onde ti sei</l>
<l>sul buon destrier del mio fratello assiso?</l>
<l>Dimmi se 'l mio fratello è morto o vivo;</l>
<l>come de l'arme e del destrier l'hai privo. -</l>
</lg>
<lg type="ottava"><head>80</head>
<l>Quando Orrigille udì l'irata voce,</l>
<l>a dietro il palafren per fuggir volse;</l>
<l>ma di lei fu Aquilante più veloce,</l>
<l>e fecela fermar, vòlse o non vòlse.</l>
<l>Martano al minacciar tanto feroce</l>
<l>del cavallier, che sì improviso il colse,</l>
<l>pallido triema, come al vento fronda,</l>
<l>né sa quel che si faccia o che risponda.</l>
</lg>
<lg type="ottava"><head>81</head>
<l>Grida Aquilante, e fulminar non resta,</l>
<l>e la spada gli pon dritto alla strozza;</l>
<l>e giurando minaccia che la testa</l>
<l>ad Orrigille e a lui rimarrà mozza,</l>
<l>se tutto il fatto non gli manifesta.</l>
<l>Il mal giunto Martano alquanto ingozza,</l>
<l>e tra sé volve se può sminuire</l>
<l>sua grave colpa, e poi comincia a dire:</l>
</lg>
<lg type="ottava"><head>82</head>
<l>- Sappi, signor, che mia sorella è questa,</l>
<l>nata di buona e virtuosa gente,</l>
<l>ben che tenuta in vita disonesta</l>
<l>l'abbia Grifone obbrobriosamente:</l>
<l>e tale infamia essendomi molesta,</l>
<l>né per forza sentendomi possente</l>
<l>di torla a sì grande uom, feci disegno</l>
<l>d'averla per astuzia e per ingegno.</l>
</lg>
<lg type="ottava"><head>83</head>
<l>Tenni modo con lei, ch'avea desire</l>
<l>di ritornare a più lodata vita,</l>
<l>ch'essendosi Grifon messo a dormire,</l>
<l>chetamente da lui fêsse partita.</l>
<l>Così fece ella; e perché egli a seguire</l>
<l>non n'abbia, et a turbar la tela ordita,</l>
<l>noi lo lasciammo disarmato e a piedi;</l>
<l>e qua venuti siàn, come tu vedi. -</l>
</lg>
<lg type="ottava"><head>84</head>
<l>Poteasi dar di somma astuzia vanto,</l>
<l>che colui facilmente gli credea;</l>
<l>e, fuor che 'n torgli arme e destrier e quanto</l>
<l>tenesse di Grifon, non gli nocea;</l>
<l>se non volea pulir sua scusa tanto,</l>
<l>che la facesse di menzogna rea:</l>
<l>buona era ogn'altra parte, se non quella</l>
<l>che la femina a-llui fosse sorella.</l>
</lg>
<lg type="ottava"><head>85</head>
<l>Avea Aquilante in Antiochia inteso</l>
<l>essergli concubina, da più genti;</l>
<l>onde gridando, di furore acceso:</l>
<l>- Falsissimo ladron, tu te ne menti! -</l>
<l>un pugno gli tirò di tanto peso,</l>
<l>che ne la gola gli cacciò duo denti:</l>
<l>e senza più contesa, ambe le braccia</l>
<l>gli volge dietro, e d'una fune allaccia;</l>
</lg>
<lg type="ottava"><head>86</head>
<l>e parimente fece ad Orrigille,</l>
<l>ben che in sua scusa ella dicesse assai.</l>
<l>Quindi li trasse per casali e ville,</l>
<l>né li lasciò fin a Damasco mai;</l>
<l>e de le miglia mille volte mille</l>
<l>tratti gli avrebbe con pene e con guai,</l>
<l>fin ch'avesse trovato il suo fratello,</l>
<l>per farne poi come piacesse a quello.</l>
</lg>
<lg type="ottava"><head>87</head>
<l>Fece Aquilante lor scudieri e some</l>
<l>seco tornare, et in Damasco venne,</l>
<l>e trovò di Grifon celebre il nome</l>
<l>per tutta la città batter le penne:</l>
<l>piccoli e grandi, ognun sapea già come</l>
<l>egli era, che sì ben corse l'antenne,</l>
<l>et a cui tolto fu con falsa mostra</l>
<l>dal compagno la gloria de la giostra.</l>
</lg>
<lg type="ottava"><head>88</head>
<l>Il popul tutto al vil Martano infesto,</l>
<l>l'uno all'altro additandolo, lo scuopre.</l>
<l>- Non è (dicean), non è il ribaldo questo,</l>
<l>che si fa laude con l'altrui buone opre?</l>
<l>e la virtù di chi non è ben desto,</l>
<l>con la sua infamia e col suo obbrobrio copre?</l>
<l>Non è l'ingrata femina costei,</l>
<l>la qual tradisce i buoni e aiuta i rei? -</l>
</lg>
<lg type="ottava"><head>89</head>

<l>Altri dicean: - Come stan bene insieme</l>
<l>segnati ambi d'un marchio e d'una razza! -</l>
<l>Chi li bestemmia, chi lor dietro freme,</l>
<l>chi grida: - Impicca, abrucia, squarta, amazza! -</l>
<l>La turba per veder s'urta, si preme,</l>
<l>e corre inanzi alle strade, alla piazza.</l>
<l>Venne la nuova al re, che mostrò segno</l>
<l>d'averla cara più ch'un altro regno.</l>
</lg>
<lg type="ottava"><head>90</head>
<l>Senza molti scudier dietro o davante,</l>
<l>come si ritrovò, si mosse in fretta,</l>
<l>e venne ad incontrarsi in Aquilante,</l>
<l>ch'avea del suo Grifon fatto vendetta;</l>
<l>e quello onora con gentil sembiante,</l>
<l>seco lo 'nvita, e seco lo ricetta;</l>
<l>di suo consenso avendo fatto porre</l>
<l>i duo prigioni in fondo d'una torre.</l>
</lg>
<lg type="ottava"><head>91</head>
<l>Andaro insieme ove del letto mosso</l>
<l>Grifon non s'era, poi che fu ferito,</l>
<l>che vedendo il fratel, divenne rosso;</l>
<l>che ben stimò ch'avea il suo caso udito.</l>
<l>E poi che motteggiando un poco adosso</l>
<l>gli andò Aquilante, messero a partito</l>
<l>di dare a quelli duo iusto martoro,</l>
<l>venuti in man degli avversari loro.</l>
</lg>
<lg type="ottava"><head>92</head>
<l>Vuole Aquilante, vuole il re che mille</l>
<l>strazii ne sieno fatti; ma Grifone</l>
<l>(perché non osa dir sol d'Orrigille)</l>
<l>all'uno e all'altro vuol che si perdone.</l>
<l>Disse assai cose, e molto ben ordille;</l>
<l>fugli risposto; or per conclusione</l>
<l>Martano è disegnato in mano al boia,</l>
<l>ch'abbia a scoparlo, e non però che moia.</l>
</lg>
<lg type="ottava"><head>93</head>
<l>Legar lo fanno, e non tra' fiori e l'erba,</l>
<l>e per tutto scopar l'altra matina.</l>
<l>Orrigille captiva si riserba</l>
<l>fin che ritorni la bella Lucina,</l>
<l>al cui saggio parere, o lieve o acerba,</l>
<l>rimetton quei signor la disciplina.</l>
<l>Quivi stette Aquilante a ricrearsi</l>
<l>fin che 'l fratel fu sano e poté armarsi.</l>
</lg>
<lg type="ottava"><head>94</head>
<l>Re Norandin, che temperato e saggio</l>
<l>divenuto era dopo un tanto errore,</l>
<l>non potea non aver sempre il coraggio</l>
<l>di penitenzia pieno e di dolore,</l>
<l>d'aver fatto a colui danno et oltraggio,</l>
<l>che degno di mercede era e d'onore:</l>
<l>sì che dì e notte avea il pensiero intento</l>
<l>per farlo rimaner di sé contento.</l>
</lg>
<lg type="ottava"><head>95</head>
<l>E statuì nel publico conspetto</l>
<l>de la città, di tanta ingiuria rea,</l>
<l>con quella maggior gloria ch'a perfetto</l>
<l>cavallier per un re dar si potea,</l>
<l>di rendergli quel premio ch'intercetto</l>
<l>con tanto inganno il traditor gli avea:</l>
<l>e perciò fe' bandir per quel paese,</l>
<l>che faria un'altra giostra indi ad un mese.</l>
</lg>
<lg type="ottava"><head>96</head>
<l>Di ch'apparecchio fa tanto solenne,</l>
<l>quanto a pompa real possibil sia:</l>
<l>onde la Fama con veloci penne</l>
<l>portò la nuova per tutta Soria;</l>
<l>et in Fenicia e in Palestina venne,</l>
<l>e tanto, ch'ad Astolfo ne diè spia,</l>
<l>il qual col viceré deliberosse</l>
<l>che quella giostra senza lor non fosse.</l>
</lg>
<lg type="ottava"><head>97</head>
<l>Per guerrier valoroso e di gran nome</l>
<l>la vera istoria Sansonetto vanta.</l>
<l>Gli diè battesmo Orlando, e Carlo (come</l>
<l>v'ho detto) a governar la Terra Santa.</l>
<l>Astolfo con costui levò le some,</l>
<l>per ritrovarsi ove la Fama canta</l>
<l>sì, che d'intorno n'ha piena ogni orecchia,</l>
<l>ch'in Damasco la giostra s'apparecchia.</l>
</lg>
<lg type="ottava"><head>98</head>
<l>Or cavalcando per quelle contrade</l>
<l>con non lunghi viaggi, agiati e lenti,</l>
<l>per ritrovarsi freschi alla cittade</l>
<l>poi di Damasco il dì de' torniamenti,</l>
<l>scontraro in una croce di due strade</l>
<l>persona ch'al vestire e a' movimenti</l>
<l>avea sembianza d'uomo, e femin'era,</l>
<l>ne le battaglie a maraviglia fiera.</l>
</lg>
<lg type="ottava"><head>99</head>
<l>La vergine Marfisa si nomava,</l>
<l>di tal valor, che con la spada in mano</l>
<l>fece più volte al gran signor di Brava</l>
<l>sudar la fronte e a quel di Montalbano;</l>
<l>e 'l dì e la notte armata sempre andava</l>
<l>di qua di là cercando in monte e in piano</l>
<l>con cavallieri erranti riscontrarsi,</l>
<l>et immortale e gloriosa farsi.</l>
</lg>
<lg type="ottava"><head>100</head>
<l>Com'ella vide Astolfo e Sansonetto,</l>
<l>ch'appresso le venian con l'arme indosso,</l>
<l>prodi guerrier le parvero all'aspetto;</l>
<l>ch'erano ambeduo grandi e di buono osso:</l>
<l>e perché di provarsi avria diletto,</l>
<l>per isfidarli avea il destrier già mosso;</l>
<l>quando, affissando l'occhio più vicino,</l>
<l>conosciuto ebbe il duca paladino.</l>
</lg>
<lg type="ottava"><head>101</head>
<l>De la piacevolezza le sovenne</l>
<l>del cavallier, quando al Catai seco era:</l>
<l>e lo chiamò per nome, e non si tenne</l>
<l>la man nel guanto, e alzossi la visiera;</l>
<l>e con gran festa ad abbracciarlo venne,</l>
<l>come che sopra ogn'altra fosse altiera.</l>
<l>Non men da l'altra parte riverente</l>
<l>fu il paladino alla donna eccellente.</l>
</lg>
<lg type="ottava"><head>102</head>
<l>Tra lor si domandaron di lor via:</l>
<l>e poi ch'Astolfo, che prima rispose,</l>
<l>narrò come a Damasco se ne gìa,</l>
<l>dove le genti in arme valorose</l>
<l>avea invitato il re de la Soria</l>
<l>a dimostrar lor opre virtuose;</l>
<l>Marfisa, sempre a far gran pruove accesa,</l>
<l>- Voglio esser con voi (disse) a questa impresa. -</l>
</lg>
<lg type="ottava"><head>103</head>
<l>Sommamente ebbe Astolfo grata questa</l>
<l>compagna d'arme, e così Sansonetto.</l>
<l>Furo a Damasco il dì inanzi la festa,</l>
<l>e di fuora nel borgo ebbon ricetto:</l>
<l>e sin all'ora che dal sonno desta</l>
<l>l'Aurora il vecchiarel già suo diletto,</l>
<l>quivi si riposâr con maggior agio,</l>
<l>che se smontati fossero al palagio.</l>
</lg>
<lg type="ottava"><head>104</head>
<l>E poi che 'l nuovo sol lucido e chiaro</l>
<l>per tutto sparsi ebbe i fulgenti raggi,</l>
<l>la bella donna e i duo guerrier s'armaro,</l>
<l>mandato avendo alla città messaggi;</l>
<l>che, come tempo fu, lor rapportaro</l>
<l>che per veder spezzar frassini e faggi</l>
<l>re Norandino era venuto al loco</l>
<l>ch'avea constituito al fiero gioco.</l>
</lg>
<lg type="ottava"><head>105</head>
<l>Senza più indugio alla città ne vanno,</l>
<l>e per la via maestra alla gran piazza,</l>
<l>dove aspettando il real segno stanno</l>
<l>quinci e quindi i guerrier di buona razza.</l>
<l>I premii che quel giorno si daranno</l>
<l>a chi vince, è uno stocco et una mazza</l>
<l>guerniti riccamente, e un destrier, quale</l>
<l>sia convenevol dono a un signor tale.</l>
</lg>
<lg type="ottava"><head>106</head>
<l>Avendo Norandin fermo nel core</l>
<l>che, come il primo pregio, il secondo anco,</l>
<l>e d'ambedue le giostre il sommo onore</l>
<l>si debba guadagnar Grifone il bianco;</l>
<l>per dargli tutto quel ch'uom di valore</l>
<l>dovrebbe aver, né debbe far con manco,</l>
<l>posto con l'arme in questo ultimo pregio</l>
<l>ha stocco e mazza e destrier molto egregio.</l>
</lg>
<lg type="ottava"><head>107</head>
<l>L'arme che ne la giostra fatta dianzi</l>
<l>si doveano a Grifon che 'l tutto vinse,</l>
<l>e che usurpate avea con tristi avanzi</l>
<l>Martano che Grifone esser si finse,</l>
<l>quivi si fece il re pendere inanzi,</l>
<l>e il ben guernito stocco a quelle cinse,</l>
<l>e la mazza all'arcion del destrier messe,</l>
<l>perché Grifon l'un pregio e l'altro avesse.</l>
</lg>

<lg type="ottava"><head>108</head>
<l>Ma che sua intenzione avesse effetto</l>
<l>vietò quella magnanima guerriera,</l>
<l>che con Astolfo e col buon Sansonetto</l>
<l>in piazza nuovamente venuta era.</l>
<l>Costei, vedendo l'arme ch'io v'ho detto,</l>
<l>subito n'ebbe conoscenza vera:</l>
<l>però che già sue furo, e l'ebbe care</l>
<l>quanto si suol le cose ottime e rare;</l>
</lg>
<lg type="ottava"><head>109</head>
<l>ben che l'avea lasciate in su la strada</l>
<l>a quella volta che le fur d'impaccio,</l>
<l>quando per riaver sua buona spada</l>
<l>correa dietro a Brunel degno di laccio.</l>
<l>Questa istoria non credo che m'accada</l>
<l>altrimenti narrar; però la taccio.</l>
<l>Da me vi basti intendere a che guisa</l>
<l>quivi trovasse l'arme sue Marfisa.</l>
</lg>

<lg type="ottava"><head>110</head>
<l>Intenderete ancor, che come l'ebbe</l>
<l>riconosciute a manifeste note,</l>
<l>per altro che sia al mondo, non le avrebbe</l>
<l>lasciate un dì di sua persona vòte.</l>
<l>Se più tenere un modo o un altro debbe</l>
<l>per racquistarle, ella pensar non puote:</l>
<l>ma se gli accosta a un tratto, e la man stende,</l>
<l>e senz'altro rispetto se le prende;</l>
</lg>
<lg type="ottava"><head>111</head>
<l>e per la fretta ch'ella n'ebbe, avenne</l>
<l>ch'altre ne prese, altre mandonne in terra.</l>
<l>Il re, che troppo offeso se ne tenne,</l>
<l>con uno sguardo sol le mosse guerra;</l>
<l>che 'l popul, che l'ingiuria non sostenne,</l>
<l>per vendicarlo e lance e spade afferra,</l>
<l>non rammentando ciò ch'i giorni inanti</l>
<l>nocque il dar noia ai cavallieri erranti.</l>
</lg>
<lg type="ottava"><head>112</head>
<l>Né fra vermigli fiori, azzurri e gialli</l>
<l>vago fanciullo alla stagion novella,</l>
<l>né mai si ritrovò fra suoni e balli</l>
<l>più volentieri ornata donna e bella;</l>
<l>che fra strepito d'arme e di cavalli,</l>
<l>e fra punte di lance e di quadrella,</l>
<l>dove si sparga sangue e si dia morte,</l>
<l>costei si truovi, oltre ogni creder forte.</l>
</lg>
<lg type="ottava"><head>113</head>
<l>Spinge il cavallo, e ne la turba sciocca</l>
<l>con l'asta bassa impetuosa fere;</l>
<l>e chi nel collo e chi nel petto imbrocca,</l>
<l>e fa con l'urto or questo or quel cadere:</l>
<l>poi con la spada uno et un altro tocca,</l>
<l>e fa qual senza capo rimanere,</l>
<l>e qual con rotto, e qual passato al fianco,</l>
<l>e qual del braccio privo o destro o manco.</l>
</lg>
<lg type="ottava"><head>114</head>
<l>L'ardito Astolfo e il forte Sansonetto,</l>
<l>ch'avean con lei vestita e piastra e maglia,</l>
<l>ben che non venner già per tale effetto,</l>
<l>pur, vedendo attaccata la battaglia,</l>
<l>abbassan la visiera de l'elmetto,</l>
<l>e poi la lancia per quella canaglia;</l>
<l>et indi van con la tagliente spada</l>
<l>di qua di là facendosi far strada.</l>
</lg>
<lg type="ottava"><head>115</head>
<l>I cavallieri di nazion diverse,</l>
<l>ch'erano per giostrar quivi ridutti,</l>
<l>vedendo l'arme in tal furor converse,</l>
<l>e gli aspettati giuochi in gravi lutti</l>
<l>(che la cagion ch'avesse di dolerse</l>
<l>la plebe irata non sapeano tutti,</l>
<l>né ch'al re tanta ingiuria fosse fatta),</l>
<l>stavan con dubbia mente e stupefatta.</l>
</lg>
<lg type="ottava"><head>116</head>
<l>Di ch'altri a favorir la turba venne,</l>
<l>che tardi poi non se ne fu a pentire;</l>
<l>altri, a cui la città più non attenne</l>
<l>che gli stranieri, accorse a dipartire;</l>
<l>altri, più saggio, in man la briglia tenne,</l>
<l>mirando dove questo avesse a uscire.</l>
<l>Di quelli fu Grifone et Aquilante,</l>
<l>che per vendicar l'arme andaro inante.</l>
</lg>
<lg type="ottava"><head>117</head>
<l>Essi, vedendo il re che di veneno</l>
<l>avea le luci inebriate e rosse,</l>
<l>et essendo da molti instrutti a pieno</l>
<l>de la cagion che la discordia mosse,</l>
<l>e parendo a Grifon che sua, non meno</l>
<l>che del re Norandin, l'ingiuria fosse;</l>
<l>s'avean le lance fatte dar con fretta,</l>
<l>e venian fulminando alla vendetta.</l>
</lg>
<lg type="ottava"><head>118</head>
<l>Astolfo d'altra parte Rabicano</l>
<l>venìa spronando a tutti gli altri inante,</l>
<l>con l'incantata lancia d'oro in mano,</l>
<l>ch'al fiero scontro abbatte ogni giostrante.</l>
<l>Ferì con essa e lasciò steso al piano</l>
<l>prima Grifone, e poi trovò Aquilante;</l>
<l>e de lo scudo toccò l'orlo a pena,</l>
<l>che lo gittò riverso in su l'arena.</l>
</lg>
<lg type="ottava"><head>119</head>
<l>I cavallier di pregio e di gran pruova</l>
<l>vòtan le selle inanzi a Sansonetto.</l>
<l>L'uscita de la piazza il popul truova:</l>
<l>il re n'arrabbia d'ira e di dispetto.</l>
<l>Con la prima corazza e con la nuova</l>
<l>Marfisa intanto, e l'uno e l'altro elmetto,</l>
<l>poi che si vide a tutti dare il tergo,</l>
<l>vincitrice venìa verso l'albergo.</l>
</lg>
<lg type="ottava"><head>120</head>
<l>Astolfo e Sansonetto non fur lenti</l>
<l>a seguitarla, e seco a ritornarsi</l>
<l>verso la porta (che tutte le genti</l>
<l>gli davan loco), et al rastrel fermârsi.</l>
<l>Aquilante e Grifon, troppo dolenti</l>
<l>di vedersi a uno incontro riversarsi,</l>
<l>tenean per gran vergogna il capo chino,</l>
<l>né ardian venire inanzi a Norandino.</l>
</lg>
<lg type="ottava"><head>121</head>
<l>Presi e montati c'hanno i lor cavalli,</l>
<l>spronano dietro agli nimici in fretta.</l>
<l>Li segue il re con molti suoi vasalli,</l>
<l>tutti pronti o alla morte o alla vendetta.</l>
<l>La sciocca turba grida: - Dàlli dàlli! -</l>
<l>e sta lontana, e le novelle aspetta.</l>
<l>Grifone arriva ove volgean la fronte</l>
<l>i tre compagni, et avean preso il ponte.</l>
</lg>
<lg type="ottava"><head>122</head>
<l>A prima giunta Astolfo raffigura,</l>
<l>ch'avea quelle medesime divise,</l>
<l>avea il cavallo, avea quella armatura</l>
<l>ch'ebbe dal dì ch'Orril fatale uccise.</l>
<l>Né miratol, né posto gli avea cura,</l>
<l>quando in piazza a giostrar seco si mise:</l>
<l>quivi il conobbe e salutollo; e poi</l>
<l>gli domandò de li compagni suoi;</l>
</lg>
<lg type="ottava"><head>123</head>
<l>e perché tratto avean quell'arme a terra,</l>
<l>portando al re sì poca riverenza.</l>
<l>Di suoi compagni il duca d'Inghilterra</l>
<l>diede a Grifon non falsa conoscenza:</l>
<l>de l'arme ch'attaccate avean la guerra,</l>
<l>disse che non n'avea troppa scienza;</l>
<l>ma perché con Marfisa era venuto,</l>
<l>dar le volea con Sansonetto aiuto.</l>
</lg>
<lg type="ottava"><head>124</head>
<l>Quivi con Grifon stando il paladino,</l>
<l>viene Aquilante, e lo conosce tosto</l>
<l>che parlar col fratel l'ode vicino,</l>
<l>e il voler cangia, ch'era mal disposto.</l>
<l>Giungean molti di quei di Norandino,</l>
<l>ma troppo non ardian venire accosto;</l>
<l>e tanto più, vedendo i parlamenti,</l>
<l>stavano cheti, e per udire intenti.</l>
</lg>
<lg type="ottava"><head>125</head>
<l>Alcun ch'intende quivi esser Marfisa,</l>
<l>che tiene al mondo il vanto in esser forte,</l>
<l>volta il cavallo, e Norandino avisa</l>
<l>che s'oggi non vuol perder la sua corte,</l>
<l>proveggia, prima che sia tutta uccisa,</l>
<l>di man trarla a Tesifone e alla Morte;</l>
<l>perché Marfisa veramente è stata,</l>
<l>che l'armatura in piazza gli ha levata.</l>
</lg>
<lg type="ottava"><head>126</head>
<l>Come re Norandino ode quel nome</l>
<l>così temuto per tutto Levante,</l>
<l>che facea a molti anco arricciar le chiome,</l>
<l>ben che spesso da lor fosse distante,</l>
<l>è certo che ne debbia venir come</l>
<l>dice quel suo, se non provede inante;</l>
<l>però gli suoi, che già mutata l'ira</l>
<l>hanno in timore, a sé richiama e tira.</l>
</lg>
<lg type="ottava"><head>127</head>
<l>Da l'altra parte i figli d'Oliviero</l>
<l>con Sansonetto e col figliuol d'Otone,</l>
<l>supplicando a Marfisa, tanto fêro,</l>
<l>che si diè fine alla crudel tenzone.</l>
<l>Marfisa, giunta al re, con viso altiero</l>
<l>disse: - Io non so, signor, con che ragione</l>
<l>vogli quest'arme dar, che tue non sono,</l>
<l>al vincitor de le tue giostre in dono.</l>
</lg>
<lg type="ottava"><head>128</head>
<l>Mie sono l'arme, e 'n mezzo de la via</l>
<l>che vien d'Armenia, un giorno le lasciai,</l>
<l>perché seguire a piè mi convenia</l>
<l>un rubator che m'avea offesa assai:</l>
<l>e la mia insegna testimon ne fia,</l>
<l>che qui si vede, se notizia n'hai. -</l>
<l>E la mostrò ne la corazza impressa,</l>
<l>ch'era in tre parti una corona fessa.</l>
</lg>
<lg type="ottava"><head>129</head>
<l>- Gli è ver (rispose il re) che mi fur date,</l>
<l>son pochi dì, da un mercatante armeno;</l>
<l>e se voi me l'avesse domandate,</l>
<l>l'avreste avute, o vostre o no che sièno;</l>
<l>ch'avenga ch'a Grifon già l'ho donate,</l>
<l>ho tanta fede in lui, che nondimeno,</l>
<l>acciò a voi darle avessi anche potuto,</l>
<l>volentieri il mio don m'avria renduto.</l>
</lg>
<lg type="ottava"><head>130</head>
<l>Non bisogna allegar, per farmi fede</l>
<l>che vostre sien, che tengan vostra insegna:</l>
<l>basti il dirmelo voi; che vi si crede</l>
<l>più ch'a qual altro testimonio vegna.</l>
<l>Che vostre sian vostr'arme si conciede</l>
<l>alla virtù di maggior premio degna.</l>
<l>Or ve l'abbiate, e più non si contenda;</l>
<l>e Grifon maggior premio da me prenda. -</l>
</lg>
<lg type="ottava"><head>131</head>
<l>Grifon che poco a cor avea quell'arme,</l>
<l>ma gran disio che 'l re si satisfaccia,</l>
<l>gli disse: - Assai potete compensarme,</l>
<l>se mi fate saper ch'io vi compiaccia. -</l>
<l>Tra sé disse Marfisa: - Esser qui parme</l>
<l>l'onor mio in tutto: - e con benigna faccia</l>
<l>volle a Grifon de l'arme esser cortese;</l>
<l>e finalmente in don da lui le prese.</l>
</lg>
<lg type="ottava"><head>132</head>
<l>Ne la città con pace e con amore</l>
<l>tornaro, ove le feste raddoppiârsi.</l>
<l>Poi la giostra si fe', di che l'onore</l>
<l>e 'l pregio Sansonetto fece darsi;</l>
<l>ch'Astolfo e i duo fratelli e la migliore</l>
<l>di lor, Marfisa, non volson provarsi,</l>
<l>cercando, com'amici e buon compagni,</l>
<l>che Sansonetto il pregio ne guadagni.</l>
</lg>
<lg type="ottava"><head>133</head>
<l>Stati che sono in gran piacere e in festa</l>
<l>con Norandino otto giornate o diece,</l>
<l>perché l'amor di Francia gli molesta,</l>
<l>che lasciar senza lor tanto non lece,</l>
<l>tolgon licenzia; e Marfisa, che questa</l>
<l>via disiava, compagnia lor fece.</l>
<l>Marfisa avuto avea lungo disire</l>
<l>al paragon dei paladin venire;</l>
</lg>

<lg type="ottava"><head>134</head>
<l>e far esperienzia se l'effetto</l>
<l>si pareggiava a tanta nominanza.</l>
<l>Lascia un altro in suo loco Sansonetto,</l>
<l>che di Ierusalem regga la stanza.</l>
<l>Or questi cinque in un drappello eletto,</l>
<l>che pochi pari al mondo han di possanza,</l>
<l>licenziati dal re Norandino,</l>
<l>vanno a Tripoli e al mar che v'è vicino.</l>
</lg>
<lg type="ottava"><head>135</head>
<l>E quivi una caracca ritrovaro,</l>
<l>che per Ponente mercantie raguna.</l>
<l>Per loro e pei cavalli s'accordaro</l>
<l>con un vecchio patron ch'era da Luna.</l>
<l>Mostrava d'ogn'intorno il tempo chiaro,</l>
<l>ch'avrian per molti dì buona fortuna.</l>
<l>Sciolser dal lito, avendo aria serena,</l>
<l>e di buon vento ogni lor vela piena.</l>
</lg>
<lg type="ottava"><head>136</head>
<l>L'isola sacra all'amorosa dea</l>
<l>diede lor sotto un'aria il primo porto,</l>
<l>che non ch'a offender gli uomini sia rea,</l>
<l>ma stempra il ferro, e quivi è 'l viver corto.</l>
<l>Cagion n'è un stagno: e certo non dovea</l>
<l>Natura a Famagosta far quel torto</l>
<l>d'appressarvi Costanza acre e maligna,</l>
<l>quando al resto di Cipro è sì benigna.</l>
</lg>
<lg type="ottava"><head>137</head>
<l>Il grave odor che la palude esala</l>
<l>non lascia al legno far troppo soggiorno.</l>
<l>Quindi a un greco-levante spiegò ogni ala,</l>
<l>volando da man destra a Cipro intorno,</l>
<l>e surse a Pafo, e pose in terra scala;</l>
<l>e i naviganti uscîr nel lito adorno,</l>
<l>chi per merce levar, chi per vedere</l>
<l>la terra d'amor piena e di piacere.</l>
</lg>
<lg type="ottava"><head>138</head>
<l>Dal mar sei miglia o sette, a poco a poco</l>
<l>si va salendo inverso il colle ameno.</l>
<l>Mirti e cedri e naranci e lauri il loco,</l>
<l>e mille altri soavi arbori han pieno.</l>
<l>Serpillo e persa e rose e gigli e croco</l>
<l>spargon da l'odorifero terreno</l>
<l>tanta suavità, ch'in mar sentire</l>
<l>la fa ogni vento che da terra spire.</l>
</lg>
<lg type="ottava"><head>139</head>
<l>Da limpida fontana tutta quella</l>
<l>piaggia rigando va un ruscel fecondo.</l>
<l>Ben si può dir che sia di Vener bella</l>
<l>il luogo dilettevole e giocondo;</l>
<l>che v'è ogni donna affatto, ogni donzella</l>
<l>piacevol più ch'altrove sia nel mondo:</l>
<l>e fa la dea che tutte ardon d'amore,</l>
<l>giovani e vecchie, infino all'ultime ore.</l>
</lg>
<lg type="ottava"><head>140</head>
<l>Quivi odono il medesimo ch'udito</l>
<l>di Lucina e de l'Orco hanno in Soria,</l>
<l>e come di tornare ella a marito</l>
<l>facea nuovo apparecchio in Nicosia.</l>
<l>Quindi il padrone (essendosi espedito,</l>
<l>e spirando buon vento alla sua via)</l>
<l>l'ancore sarpa, e fa girar la proda</l>
<l>verso ponente, et ogni vela snoda.</l>
</lg>
<lg type="ottava"><head>141</head>
<l>Al vento di maestro alzò la nave</l>
<l>le vele all'orza, et allargossi in alto.</l>
<l>Un ponente-libecchio, che soave</l>
<l>parve a principio e fin che 'l sol stette alto,</l>
<l>e poi si fe' verso la sera grave,</l>
<l>le leva incontra il mar con fiero assalto,</l>
<l>con tanti tuoni e tanto ardor di lampi,</l>
<l>che par che 'l ciel si spezzi e tutto avampi.</l>
</lg>
<lg type="ottava"><head>142</head>
<l>Stendon le nubi un tenebroso velo</l>
<l>che né sole apparir lascia né stella.</l>
<l>Di sotto il mar, di sopra mugge il cielo,</l>
<l>il vento d'ogn'intorno, e la procella</l>
<l>che di pioggia oscurissima e di gelo</l>
<l>i naviganti miseri flagella:</l>
<l>e la notte più sempre si diffonde</l>
<l>sopra l'irate e formidabil onde.</l>
</lg>
<lg type="ottava"><head>143</head>
<l>I naviganti a dimostrare effetto</l>
<l>vanno de l'arte in che lodati sono:</l>
<l>chi discorre fischiando col fraschetto,</l>
<l>e quanto han gli altri a far, mostra col suono;</l>
<l>chi l'ancore apparecchia da rispetto,</l>
<l>e chi al mainare e chi alla scotta è buono;</l>
<l>chi 'l timone, chi l'arbore assicura,</l>
<l>chi la coperta di sgombrare ha cura.</l>
</lg>
<lg type="ottava"><head>144</head>
<l>Crebbe il tempo crudel tutta la notte,</l>
<l>caliginosa e più scura ch'inferno.</l>
<l>Tien per l'alto il padrone, ove men rotte</l>
<l>crede l'onde trovar, dritto il governo;</l>
<l>e volta ad or ad or contra le botte</l>
<l>del mar la proda, e de l'orribil verno,</l>
<l>non senza speme mai che, come aggiorni,</l>
<l>cessi fortuna, o più placabil torni.</l>
</lg>
<lg type="ottava"><head>145</head>
<l>Non cessa e non si placa, e più furore</l>
<l>mostra nel giorno, se pur giorno è questo,</l>
<l>che si conosce al numerar de l'ore,</l>
<l>non che per lume già sia manifesto.</l>
<l>Or con minor speranza e più timore</l>
<l>si dà in poter del vento il padron mesto:</l>
<l>volta la poppa all'onde, e il mar crudele</l>
<l>scorrendo se ne va con umil vele.</l>
</lg>
<lg type="ottava"><head>146</head>
<l>Mentre Fortuna in mar questi travaglia,</l>
<l>non lascia anco posar quegli altri in terra,</l>
<l>che sono in Francia, ove s'uccide e taglia</l>
<l>coi Saracini il popul d'Inghilterra.</l>
<l>Quivi Rinaldo assale, apre e sbaraglia</l>
<l>le schiere avverse, e le bandiere atterra.</l>
<l>Dissi di lui, che 'l suo destrier Baiardo</l>
<l>mosso avea contra a Dardinel gagliardo.</l>
</lg>
<lg type="ottava"><head>147</head>
<l>Vide Rinaldo il segno del quartiero,</l>
<l>di che superbo era il figliuol d'Almonte;</l>
<l>e lo stimò gagliardo e buon guerriero,</l>
<l>che concorrer d'insegna ardia col conte.</l>
<l>Venne più appresso, e gli parea più vero;</l>
<l>ch'avea d'intorno uomini uccisi a monte.</l>
<l>- Meglio è (gridò) che prima io svella e spenga</l>
<l>questo mal germe, che maggior divenga. -</l>
</lg>
<lg type="ottava"><head>148</head>
<l>Dovunque il viso drizza il paladino,</l>
<l>levasi ognuno, e gli dà larga strada;</l>
<l>né men sgombra il fedel, che 'l Saracino,</l>
<l>sì reverita è la famosa spada.</l>
<l>Rinaldo, fuor che Dardinel meschino,</l>
<l>non vede alcuno, e lui seguir non bada.</l>
<l>Grida: - Fanciullo, gran briga ti diede</l>
<l>chi ti lasciò di questo scudo erede.</l>
</lg>
<lg type="ottava"><head>149</head>
<l>Vengo a te per provar, se tu m'attendi,</l>
<l>come ben guardi il quartier rosso e bianco;</l>
<l>che s'ora contra me non lo difendi,</l>
<l>difender contra Orlando il potrai manco. -</l>
<l>Rispose Dardinello: - Or chiaro apprendi</l>
<l>che s'io lo porto, il so difender anco;</l>
<l>e guadagnar più onor, che briga, posso</l>
<l>del paterno quartier candido e rosso.</l>
</lg>
<lg type="ottava"><head>150</head>
<l>Perché fanciullo io sia, non creder farme</l>
<l>però fuggire, o che 'l quartier ti dia:</l>
<l>la vita mi torrai, se mi toi l'arme;</l>
<l>ma spero in Dio ch'anzi il contrario fia.</l>
<l>Sia quel che vuol, non potrà alcun biasmarme</l>
<l>che mai traligni alla progenie mia. -</l>
<l>Così dicendo, con la spada in mano</l>
<l>assalse il cavallier da Montalbano.</l>
</lg>
<lg type="ottava"><head>151</head>
<l>Un timor freddo tutto 'l sangue oppresse,</l>
<l>che gli Africani aveano intorno al core,</l>
<l>come vider Rinaldo che si messe</l>
<l>con tanta rabbia incontra a quel signore,</l>
<l>con quanta andria un leon ch'al prato avesse</l>
<l>visto un torel ch'ancor non senta amore.</l>
<l>Il primo che ferì, fu 'l Saracino;</l>
<l>ma picchiò invan su l'elmo di Mambrino.</l>
</lg>
<lg type="ottava"><head>152</head>
<l>Rise Rinaldo, e disse: - Io vo' tu senta,</l>
<l>s'io so meglio di te trovar la vena. -</l>
<l>Sprona, e a un tempo al destrier la briglia allenta,</l>
<l>e d'una punta con tal forza mena,</l>
<l>d'una punta ch'al petto gli appresenta,</l>
<l>che gli la fa apparir dietro alla schena.</l>
<l>Quella trasse, al tornar, l'alma col sangue:</l>
<l>di sella il corpo uscì freddo et esangue.</l>
</lg>
<lg type="ottava"><head>153</head>
<l>Come purpureo fior languendo muore,</l>
<l>che 'l vomere al passar tagliato lassa;</l>
<l>o come carco di superchio umore</l>
<l>il papaver ne l'orto il capo abbassa:</l>
<l>così, giù de la faccia ogni colore</l>
<l>cadendo, Dardinel di vita passa;</l>
<l>passa di vita, e fa passar con lui</l>
<l>l'ardire e la virtù de tutti i sui.</l>
</lg>
<lg type="ottava"><head>154</head>
<l>Qual soglion l'acque per umano ingegno</l>
<l>stare ingorgate alcuna volta e chiuse,</l>
<l>che quando lor vien poi rotto il sostegno,</l>
<l>cascano, e van con gran rumor difuse;</l>
<l>tal gli African, ch'avean qualche ritegno</l>
<l>mentre virtù lor Dardinello infuse,</l>
<l>ne vanno or sparti in questa parte e in quella,</l>
<l>che l'han veduto uscir morto di sella.</l>
</lg>
<lg type="ottava"><head>155</head>
<l>Chi vuol fuggir, Rinaldo fuggir lassa,</l>
<l>et attende a cacciar chi vuol star saldo.</l>
<l>Si cade ovunque Ariodante passa,</l>
<l>che molto va quel dì presso a Rinaldo.</l>
<l>Altri Lionetto, altri Zerbin fracassa,</l>
<l>a gara ognuno a far gran prove caldo.</l>
<l>Carlo fa il suo dover, lo fa Oliviero,</l>
<l>Turpino e Guido e Salamone e Ugiero.</l>
</lg>
<lg type="ottava"><head>156</head>
<l>I Mori fur quel giorno in gran periglio</l>
<l>che 'n Pagania non ne tornasse testa;</l>
<l>ma 'l saggio re di Spagna dà di piglio,</l>
<l>e se ne va con quel che in man gli resta.</l>
<l>Restar in danno tien miglior consiglio,</l>
<l>che tutti i denar perdere e la vesta:</l>
<l>meglio è ritrarsi e salvar qualche schiera,</l>
<l>che, stando, esser cagion che 'l tutto pèra.</l>
</lg>
<lg type="ottava"><head>157</head>
<l>Verso gli alloggiamenti i segni invia,</l>
<l>ch'eron serrati d'argine e di fossa,</l>
<l>con Stordilan, col re d'Andologia,</l>
<l>col Portughese in una squadra grossa.</l>
<l>Manda a pregar il re di Barbaria,</l>
<l>che si cerchi ritrar meglio che possa;</l>
<l>e se quel giorno la persona e 'l loco</l>
<l>potrà salvar, non avrà fatto poco.</l>
</lg>
<lg type="ottava"><head>158</head>
<l>Quel re che si tenea spacciato al tutto,</l>
<l>né mai credea più riveder Biserta,</l>
<l>che con viso sì orribile e sì brutto</l>
<l>unquanco non avea Fortuna esperta,</l>
<l>s'allegrò che Marsilio avea ridutto</l>
<l>parte del campo in sicurezza certa:</l>
<l>et a ritrarsi cominciò, e a dar volta</l>
<l>alle bandiere, e fe' sonar raccolta.</l>
</lg>
<lg type="ottava"><head>159</head>
<l>Ma la più parte de la gente rotta</l>
<l>né tromba né tambur né segno ascolta:</l>
<l>tanta fu la viltà, tanta la dotta,</l>
<l>ch'in Senna se ne vide affogar molta.</l>
<l>Il re Agramante vuol ridur la frotta:</l>
<l>seco ha Sobrino, e van scorrendo in volta;</l>
<l>e con lor s'affatica ogni buon duca,</l>
<l>che nei ripari il campo si riduca.</l>
</lg>
<lg type="ottava"><head>160</head>
<l>Ma né il re, né Sobrin, né duca alcuno</l>
<l>con prieghi, con minaccie, con affanno</l>
<l>ritrar può il terzo, non ch'io dica ognuno,</l>
<l>dove l'insegne mal seguite vanno.</l>
<l>Morti o fuggiti ne son dua, per uno</l>
<l>che ne rimane, e quel non senza danno:</l>
<l>ferito è chi di dietro e chi davanti;</l>
<l>ma travagliati e lassi tutti quanti.</l>
</lg>
<lg type="ottava"><head>161</head>
<l>E con gran tema fin dentro alle porte</l>
<l>dei forti alloggiamenti ebbon la caccia:</l>
<l>et era lor quel luogo anco mal forte,</l>
<l>con ogni proveder che vi si faccia</l>
<l>(che ben pigliar nel crin la buona sorte</l>
<l>Carlo sapea, quando volgea la faccia),</l>
<l>se non venìa la notte tenebrosa,</l>
<l>che staccò il fatto, et acquetò ogni cosa;</l>
</lg>
<lg type="ottava"><head>162</head>
<l>dal Creator accelerata forse,</l>
<l>che de la sua fattura ebbe pietade.</l>
<l>Ondeggiò il sangue per campagna, e corse</l>
<l>come un gran fiume, e dilagò le strade.</l>
<l>Ottanta mila corpi numerorse,</l>
<l>che fur quel dì messi per fil di spade.</l>
<l>Villani e lupi uscîr poi de le grotte</l>
<l>a dispogliargli e a devorar la notte.</l>
</lg>
<lg type="ottava"><head>163</head>
<l>Carlo non torna più dentro alla terra,</l>
<l>ma contra gli nimici fuor s'accampa,</l>
<l>et in assedio le lor tende serra,</l>
<l>et alti e spessi fuochi intorno avampa.</l>
<l>Il pagan si provede, e cava terra,</l>
<l>fossi e ripari e bastioni stampa;</l>
<l>va rivedendo, e tien le guardie deste,</l>
<l>né tutta notte mai l'arme si sveste.</l>
</lg>
<lg type="ottava"><head>164</head>
<l>Tutta la notte per gli alloggiamenti</l>
<l>dei mal sicuri Saracini oppressi</l>
<l>si versan pianti, gemiti e lamenti,</l>
<l>ma quanto più si può, cheti e soppressi.</l>
<l>Altri, perché gli amici hanno e i parenti</l>
<l>lasciati morti, et altri per se stessi,</l>
<l>che son feriti, e con disagio stanno:</l>
<l>ma più è la tema del futuro danno.</l>
</lg>
<lg type="ottava"><head>165</head>
<l>Duo Mori ivi fra gli altri si trovaro,</l>
<l>d'oscura stirpe nati in Tolomitta;</l>
<l>de' quai l'istoria, per esempio raro</l>
<l>di vero amore, è degna esser descritta.</l>
<l>Cloridano e Medor si nominaro,</l>
<l>ch'alla fortuna prospera e alla afflitta</l>
<l>aveano sempre amato Dardinello,</l>
<l>et or passato in Francia il mar con quello.</l>
</lg>
<lg type="ottava"><head>166</head>
<l>Cloridan, cacciator tutta sua vita,</l>
<l>di robusta persona era et isnella:</l>
<l>Medoro avea la guancia colorita</l>
<l>e bianca e grata ne la età novella;</l>
<l>e fra la gente a quella impresa uscita</l>
<l>non era faccia più gioconda e bella:</l>
<l>occhi avea neri, e chioma crespa d'oro:</l>
<l>angel parea di quei del sommo coro.</l>
</lg>
<lg type="ottava"><head>167</head>
<l>Erano questi duo sopra i ripari</l>
<l>con molti altri a guardar gli alloggiamenti,</l>
<l>quando la Notte fra distanzie pari</l>
<l>mirava il ciel con gli occhi sonnolenti.</l>
<l>Medoro quivi in tutti i suoi parlari</l>
<l>non può far che 'l signor suo non rammenti,</l>
<l>Dardinello d'Almonte, e che non piagna</l>
<l>che resti senza onor ne la campagna.</l>
</lg>
<lg type="ottava"><head>168</head>
<l>Vòlto al compagno, disse: - O Cloridano,</l>
<l>io non ti posso dir quanto m'incresca</l>
<l>del mio signor, che sia rimaso al piano,</l>
<l>per lupi e corbi, ohimè! troppo degna esca.</l>
<l>Pensando come sempre mi fu umano,</l>
<l>mi par che quando ancor questa anima esca</l>
<l>in onor di sua fama, io non compensi</l>
<l>né sciolga verso lui gli oblighi immensi.</l>
</lg>
<lg type="ottava"><head>169</head>
<l>Io voglio andar, perché non stia insepulto</l>
<l>in mezzo alla campagna, a ritrovarlo:</l>
<l>e forse Dio vorrà ch'io vada occulto</l>
<l>là dove tace il campo del re Carlo.</l>
<l>Tu rimarrai; che quando in ciel sia sculto</l>
<l>ch'io vi debba morir, potrai narrarlo;</l>
<l>che se Fortuna vieta sì bell'opra,</l>
<l>per fama almeno il mio buon cor si scuopra. -</l>
</lg>
<lg type="ottava"><head>170</head>

<l>Stupisce Cloridan, che tanto core,</l>
<l>tanto amor, tanta fede abbia un fanciullo:</l>
<l>e cerca assai, perché gli porta amore,</l>
<l>di fargli quel pensiero irrito e nullo;</l>
<l>ma non gli val, perch'un sì gran dolore</l>
<l>non riceve conforto né trastullo.</l>
<l>Medoro era disposto o di morire,</l>
<l>o ne la tomba il suo signor coprire.</l>
</lg>
<lg type="ottava"><head>171</head>
<l>Veduto che nol piega e che nol muove,</l>
<l>Cloridan gli risponde: - E verrò anch'io,</l>
<l>anch'io vuo' pormi a sì lodevol pruove,</l>
<l>anch'io famosa morte amo e disio.</l>
<l>Qual cosa sarà mai che più mi giove,</l>
<l>s'io resto senza te, Medoro mio?</l>
<l>Morir teco con l'arme è meglio molto,</l>
<l>che poi di duol, s'avvien che mi sii tolto. -</l>
</lg>
<lg type="ottava"><head>172</head>
<l>Così disposti, messero in quel loco</l>
<l>le successive guardie, e se ne vanno.</l>
<l>Lascian fosse e steccati, e dopo poco</l>
<l>tra' nostri son, che senza cura stanno.</l>
<l>Il campo dorme, e tutto è spento il fuoco,</l>
<l>perché dei Saracin poca tema hanno.</l>
<l>Tra l'arme e' carriaggi stan roversi,</l>
<l>nel vin, nel sonno insino agli occhi immersi.</l>
</lg>
<lg type="ottava"><head>173</head>
<l>Fermossi alquanto Cloridano, e disse:</l>
<l>- Non son mai da lasciar l'occasioni.</l>
<l>Di questo stuol che 'l mio signor trafisse,</l>
<l>non debbo far, Medoro, occisioni?</l>
<l>Tu, perché sopra alcun non ci venisse,</l>
<l>gli occhi e l'orecchi in ogni parte poni;</l>
<l>ch'io m'offerisco farti con la spada</l>
<l>tra gli nimici spaziosa strada. -</l>
</lg>
<lg type="ottava"><head>174</head>
<l>Così disse egli, e tosto il parlar tenne,</l>
<l>et entrò dove il dotto Alfeo dormia,</l>
<l>che l'anno inanzi in corte a Carlo venne,</l>
<l>medico e mago e pien d'astrologia:</l>
<l>ma poco a questa volta gli sovenne;</l>
<l>anzi gli disse in tutto la bugia.</l>
<l>Predetto egli s'avea, che d'anni pieno</l>
<l>dovea morire alla sua moglie in seno:</l>
</lg>
<lg type="ottava"><head>175</head>
<l>et or gli ha messo il cauto Saracino</l>
<l>la punta de la spada ne la gola.</l>
<l>Quattro altri uccide appresso all'indovino,</l>
<l>che non han tempo a dire una parola:</l>
<l>menzion dei nomi lor non fa Turpino,</l>
<l>e 'l lungo andar le lor notizie invola:</l>
<l>dopo essi Palidon da Moncalieri,</l>
<l>che sicuro dormia fra duo destrieri.</l>
</lg>
<lg type="ottava"><head>176</head>
<l>Poi se ne vien dove col capo giace</l>
<l>appoggiato al barile il miser Grillo:</l>
<l>avealo vòto, e avea creduto in pace</l>
<l>godersi un sonno placido e tranquillo.</l>
<l>Troncògli il capo il Saracino audace:</l>
<l>esce col sangue il vin per uno spillo,</l>
<l>di che n'ha in corpo più d'una bigoncia;</l>
<l>e di ber sogna, e Cloridan lo sconcia.</l>
</lg>
<lg type="ottava"><head>177</head>
<l>E presso a Grillo, un Greco et un Tedesco</l>
<l>spenge in dui colpi, Andropono e Conrado,</l>
<l>che de la notte avean goduto al fresco</l>
<l>gran parte, or con la tazza, ora col dado:</l>
<l>felici, se vegghiar sapeano a desco</l>
<l>fin che de l'Indo il sol passassi il guado.</l>
<l>Ma non potria negli uomini il destino,</l>
<l>se del futuro ognun fosse indovino.</l>
</lg>
<lg type="ottava"><head>178</head>
<l>Come impasto leone in stalla piena,</l>
<l>che lunga fame abbia smacrato e asciutto,</l>
<l>uccide, scanna, mangia, a strazio mena</l>
<l>l'infermo gregge in sua balìa condutto;</l>
<l>così il crudel pagan nel sonno svena</l>
<l>la nostra gente, e fa macel per tutto.</l>
<l>La spada di Medoro anco non ebe;</l>
<l>ma si sdegna ferir l'ignobil plebe.</l>
</lg>
<lg type="ottava"><head>179</head>
<l>Venuto era ove il duca di Labretto</l>
<l>con una dama sua dormia abbracciato;</l>
<l>e l'un con l'altro si tenea sì stretto,</l>
<l>che non saria tra lor l'aere entrato.</l>
<l>Medoro ad ambi taglia il capo netto.</l>
<l>Oh felice morire! oh dolce fato!</l>
<l>che come erano i corpi, ho così fede</l>
<l>ch'andâr l'alme abbracciate alla lor sede.</l>
</lg>
<lg type="ottava"><head>180</head>
<l>Malindo uccise e Ardalico il fratello,</l>
<l>che del conte di Fiandra erano figli;</l>
<l>e l'uno e l'altro cavallier novello</l>
<l>fatto avea Carlo, e aggiunto all'arme i gigli,</l>
<l>perché il giorno amendui d'ostil macello</l>
<l>con gli stocchi tornar vide vermigli:</l>
<l>e terre in Frisa avea promesso loro,</l>
<l>e date avria; ma lo vietò Medoro.</l>
</lg>
<lg type="ottava"><head>181</head>
<l>Gl'insidiosi ferri eran vicini</l>
<l>ai padiglioni che tiraro in volta</l>
<l>al padiglion di Carlo i paladini,</l>
<l>facendo ognun la guardia la sua volta;</l>
<l>quando da l'empia strage i Saracini</l>
<l>trasson le spade, e diero a tempo volta;</l>
<l>ch'impossibil lor par, tra sì gran torma,</l>
<l>che non s'abbia a trovar un che non dorma.</l>
</lg>
<lg type="ottava"><head>182</head>
<l>E ben che possan gir di preda carchi,</l>
<l>salvin pur sé, che fanno assai guadagno.</l>
<l>Ove più creda aver sicuri i varchi</l>
<l>va Cloridano, e dietro ha il suo compagno.</l>
<l>Vengon nel campo, ove fra spade et archi</l>
<l>e scudi e lance in un vermiglio stagno</l>
<l>giaccion poveri e ricchi, e re e vassalli,</l>
<l>e sozzopra con gli uomini i cavalli.</l>
</lg>
<lg type="ottava"><head>183</head>
<l>Quivi dei corpi l'orrida mistura,</l>
<l>che piena avea la gran campagna intorno,</l>
<l>potea far vaneggiar la fedel cura</l>
<l>dei duo compagni insino al far del giorno,</l>
<l>se non traea fuor d'una nube oscura,</l>
<l>a' prieghi di Medor, la Luna il corno.</l>
<l>Medoro in ciel divotamente fisse</l>
<l>verso la Luna gli occhi, e così disse:</l>
</lg>
<lg type="ottava"><head>184</head>
<l>- O santa dea, che dagli antiqui nostri</l>
<l>debitamente sei detta triforme;</l>
<l>ch'in cielo, in terra e ne l'inferno mostri</l>
<l>l'alta bellezza tua sotto più forme,</l>
<l>e ne le selve, di fere e di mostri</l>
<l>vai cacciatrice seguitando l'orme;</l>
<l>mostrami ove 'l mio re giaccia fra tanti,</l>
<l>che vivendo imitò tuoi studi santi. -</l>
</lg>
<lg type="ottava"><head>185</head>
<l>La Luna a quel pregar la nube aperse</l>
<l>(o fosse caso o pur la tanta fede),</l>
<l>bella come fu allor ch'ella s'offerse,</l>
<l>e nuda in braccio a Endimion si diede.</l>
<l>Con Parigi a quel lume si scoperse</l>
<l>l'un campo e l'altro; e 'l monte e 'l pian si vede:</l>
<l>si videro i duo colli di lontano,</l>
<l>Martire a destra, e Lerì all'altra mano.</l>
</lg>
<lg type="ottava"><head>186</head>
<l>Rifulse lo splendor molto più chiaro</l>
<l>ove d'Almonte giacea morto il figlio.</l>
<l>Medoro andò, piangendo, al signor caro;</l>
<l>che conobbe il quartier bianco e vermiglio:</l>
<l>e tutto 'l viso gli bagnò d'amaro</l>
<l>pianto, che n'avea un rio sotto ogni ciglio,</l>
<l>in sì dolci atti, in sì dolci lamenti,</l>
<l>che potea ad ascoltar fermare i venti.</l>
</lg>
<lg type="ottava"><head>187</head>
<l>Ma con sommessa voce e a pena udita;</l>
<l>non che riguardi a non si far sentire,</l>
<l>perch'abbia alcun pensier de la sua vita,</l>
<l>più tosto l'odia, e ne vorrebbe uscire:</l>
<l>ma per timor che non gli sia impedita</l>
<l>l'opera pia che quivi il fe' venire.</l>
<l>Fu il morto re sugli omeri sospeso</l>
<l>di tramendui, tra lor partendo il peso.</l>
</lg>
<lg type="ottava"><head>188</head>
<l>Vanno affrettando i passi quanto ponno,</l>
<l>sotto l'amata soma che gl'ingombra.</l>
<l>E già venìa chi de la luce è donno</l>
<l>le stelle a tor del ciel, di terra l'ombra;</l>
<l>quando Zerbino, a cui del petto il sonno</l>
<l>l'alta virtude, ove è bisogno, sgombra,</l>
<l>cacciato avendo tutta notte i Mori,</l>
<l>al campo si traea nei primi albori.</l>
</lg>
<lg type="ottava"><head>189</head>
<l>E seco alquanti cavallieri avea,</l>
<l>che videro da lunge i dui compagni.</l>
<l>Ciascuno a quella parte si traea,</l>
<l>sperandovi trovar prede e guadagni.</l>
<l>- Frate, bisogna (Cloridan dicea)</l>
<l>gittar la soma, e dare opra ai calcagni;</l>
<l>che sarebbe pensier non troppo accorto,</l>
<l>perder duo vivi per salvar un morto. -</l>
</lg>
<lg type="ottava"><head>190</head>
<l>E gittò il carco, perché si pensava</l>
<l>che 'l suo Medoro il simil far dovesse:</l>
<l>ma quel meschin, che 'l suo signor più amava,</l>
<l>sopra le spalle sue tutto lo resse.</l>
<l>L'altro con molta fretta se n'andava,</l>
<l>come l'amico a paro o dietro avesse:</l>
<l>se sapea di lasciarlo a quella sorte,</l>
<l>mille aspettate avria, non ch'una morte.</l>
</lg>
<lg type="ottava"><head>191</head>
<l>Quei cavallier, con animo disposto</l>
<l>che questi a render s'abbino o a morire,</l>
<l>chi qua chi là si spargono, et han tosto</l>
<l>preso ogni passo onde si possa uscire.</l>
<l>Da loro il capitan poco discosto,</l>
<l>più degli altri è sollicito a seguire;</l>
<l>ch'in tal guisa vedendoli temere,</l>
<l>certo è che sian de le nimiche schiere.</l>
</lg>
<lg type="ottava"><head>192</head>
<l>Era a quel tempo ivi una selva antica,</l>
<l>d'ombrose piante spessa e di virgulti,</l>
<l>che, come labirinto, entro s'intrica</l>
<l>di stretti calli e sol da bestie culti.</l>
<l>Speran d'averla i duo pagan sì amica,</l>
<l>ch'abbi a tenerli entro a' suoi rami occulti.</l>
<l>Ma chi del canto mio piglia diletto,</l>
<l>un'altra volta ad ascoltarlo aspetto.</l>
</lg>
</div1>

<div1 type="canto">
<head>Canto 19</head>
<lg type="ottava"><head>1</head>
<l>Alcun non può saper da chi sia amato,</l>
<l>quando felice in su la ruota siede;</l>
<l>però c'ha i veri e i finti amici a lato,</l>
<l>che mostran tutti una medesma fede.</l>
<l>Se poi si cangia in tristo il lieto stato,</l>
<l>volta la turba adulatrice il piede;</l>
<l>e quel che di cor ama riman forte,</l>
<l>et ama il suo signor dopo la morte.</l>
</lg>
<lg type="ottava"><head>2</head>
<l>Se, come il viso, si mostrasse il core,</l>
<l>tal ne la corte è grande e gli altri preme,</l>
<l>e tal è in poca grazia al suo signore,</l>
<l>che la lor sorte muteriano insieme.</l>
<l>Questo umil diverria tosto il maggiore:</l>
<l>staria quel grande infra le turbe estreme.</l>
<l>Ma torniamo a Medor fedele e grato,</l>
<l>che 'n vita e in morte ha il suo signore amato.</l>
</lg>
<lg type="ottava"><head>3</head>
<l>Cercando gìa nel più intricato calle</l>
<l>il giovine infelice di salvarsi;</l>
<l>ma il grave peso ch'avea su le spalle,</l>
<l>gli facea uscir tutti i partiti scarsi.</l>
<l>Non conosce il paese, e la via falle,</l>
<l>e torna fra le spine a invilupparsi.</l>
<l>Lungi da lui tratto al sicuro s'era</l>
<l>l'altro, ch'avea la spalla più leggiera.</l>
</lg>
<lg type="ottava"><head>4</head>
<l>Cloridan s'è ridutto ove non sente</l>
<l>di chi segue lo strepito e il rumore:</l>
<l>ma quando da Medor si vede absente,</l>
<l>gli pare aver lasciato a dietro il core.</l>
<l>- Deh, come fui (dicea) sì negligente,</l>
<l>deh, come fui sì di me stesso fuore,</l>
<l>che senza te, Medor, qui mi ritrassi,</l>
<l>né sappia quando o dove io ti lasciassi! -</l>
</lg>
<lg type="ottava"><head>5</head>
<l>Così dicendo, ne la torta via</l>
<l>de l'intricata selva si ricaccia;</l>
<l>et onde era venuto si ravvia,</l>
<l>e torna di sua morte in su la traccia.</l>
<l>Ode i cavalli e i gridi tuttavia,</l>
<l>e la nimica voce che minaccia:</l>
<l>all'ultimo ode il suo Medoro, e vede</l>
<l>che tra molti a cavallo è solo a piede.</l>
</lg>
<lg type="ottava"><head>6</head>
<l>Cento a cavallo, e gli son tutti intorno:</l>
<l>Zerbin commanda e grida che sia preso.</l>
<l>L'infelice s'aggira com'un torno,</l>
<l>e quanto può si tien da lor difeso,</l>
<l>or dietro quercia, or olmo, or faggio, or orno,</l>
<l>né si discosta mai dal caro peso.</l>
<l>L'ha riposato al fin su l'erba, quando</l>
<l>regger nol puote, e gli va intorno errando:</l>
</lg>
<lg type="ottava"><head>7</head>
<l>come orsa, che l'alpestre cacciatore</l>
<l>ne la pietrosa tana assalita abbia,</l>
<l>sta sopra i figli con incerto core,</l>
<l>e freme in suono di pietà e di rabbia:</l>
<l>ira la 'nvita e natural furore</l>
<l>a spiegar l'ugne e a insanguinar le labbia;</l>
<l>amor la 'ntenerisce, e la ritira</l>
<l>a riguardare ai figli in mezzo l'ira.</l>
</lg>
<lg type="ottava"><head>8</head>
<l>Cloridan, che non sa come l'aiuti,</l>
<l>e ch'esser vuole a morir seco ancora,</l>
<l>ma non ch'in morte prima il viver muti,</l>
<l>che via non truovi ove più d'un ne mora;</l>
<l>mette su l'arco un de' suoi strali acuti,</l>
<l>e nascoso con quel sì ben lavora,</l>
<l>che fora ad uno Scotto le cervella,</l>
<l>e senza vita il fa cader di sella.</l>
</lg>
<lg type="ottava"><head>9</head>
<l>Volgonsi tutti gli altri a quella banda</l>
<l>ond'era uscito il calamo omicida.</l>
<l>Intanto un altro il Saracin ne manda,</l>
<l>perché 'l secondo a lato al primo uccida;</l>
<l>che mentre in fretta a questo e a quel domanda</l>
<l>chi tirato abbia l'arco, e forte grida,</l>
<l>lo strale arriva e gli passa la gola,</l>
<l>e gli taglia pel mezzo la parola.</l>
</lg>
<lg type="ottava"><head>10</head>
<l>Or Zerbin, ch'era il capitano loro,</l>
<l>non poté a questo aver più pazienza.</l>
<l>Con ira e con furor venne a Medoro,</l>
<l>dicendo: - Ne farai tu penitenza. -</l>
<l>Stese la mano in quella chioma d'oro,</l>
<l>e strascinollo a sé con violenza:</l>
<l>ma come gli occhi a quel bel volto mise</l>
<l>gli ne venne pietade, e non l'uccise.</l>
</lg>
<lg type="ottava"><head>11</head>
<l>Il giovinetto si rivolse a' prieghi,</l>
<l>e disse: - Cavallier, per lo tuo Dio,</l>
<l>non esser sì crudel, che tu mi nieghi</l>
<l>ch'io sepelisca il corpo del re mio.</l>
<l>Non vo' ch'altra pietà per me ti pieghi,</l>
<l>né pensi che di vita abbi disio:</l>
<l>ho tanta di mia vita, e non più, cura,</l>
<l>quanta ch'al mio signor dia sepultura.</l>
</lg>
<lg type="ottava"><head>12</head>
<l>E se pur pascer vòi fiere et augelli,</l>
<l>che 'n te il furor sia del teban Creonte,</l>
<l>fa lor convito di miei membri, e quelli</l>
<l>sepelir lascia del figliuol d'Almonte. -</l>
<l>Così dicea Medor con modi belli,</l>
<l>e con parole atte a voltare un monte;</l>
<l>e sì commosso già Zerbino avea,</l>
<l>che d'amor tutto e di pietade ardea.</l>
</lg>
<lg type="ottava"><head>13</head>
<l>In questo mezzo un cavallier villano,</l>
<l>avendo al suo signor poco rispetto,</l>
<l>ferì con una lancia sopra mano</l>
<l>al supplicante il delicato petto.</l>
<l>Spiacque a Zerbin l'atto crudele e strano;</l>
<l>tanto più, che del colpo il giovinetto</l>
<l>vide cader sì sbigottito e smorto,</l>
<l>che 'n tutto giudicò che fosse morto.</l>
</lg>
<lg type="ottava"><head>14</head>
<l>E se ne sdegnò in guisa e se ne dolse,</l>
<l>che disse: - Invendicato già non fia! -</l>
<l>e pien di mal talento si rivolse</l>
<l>al cavallier che fe' l'impresa ria:</l>
<l>ma quel prese vantaggio, e se gli tolse</l>
<l>dinanzi in un momento, e fuggì via.</l>
<l>Cloridan, che Medor vede per terra,</l>
<l>salta del bosco a discoperta guerra.</l>
</lg>
<lg type="ottava"><head>15</head>
<l>E getta l'arco, e tutto pien di rabbia</l>
<l>tra gli nimici il ferro intorno gira,</l>
<l>più per morir, che per pensier ch'egli abbia</l>
<l>di far vendetta che pareggi l'ira.</l>
<l>Del proprio sangue rosseggiar la sabbia</l>
<l>fra tante spade, e al fin venir si mira;</l>
<l>e tolto che si sente ogni potere,</l>
<l>si lascia a canto al suo Medor cadere.</l>
</lg>
<lg type="ottava"><head>16</head>
<l>Seguon gli Scotti ove la guida loro</l>
<l>per l'alta selva alto disdegno mena,</l>
<l>poi che lasciato ha l'uno e l'altro Moro,</l>
<l>l'un morto in tutto, e l'altro vivo a pena.</l>
<l>Giacque gran pezzo il giovine Medoro,</l>
<l>spicciando il sangue da sì larga vena,</l>
<l>che di sua vita al fin saria venuto,</l>
<l>se non sopravenia chi gli diè aiuto.</l>
</lg>
<lg type="ottava"><head>17</head>
<l>Gli sopravenne a caso una donzella,</l>
<l>avolta in pastorale et umil veste,</l>
<l>ma di real presenzia e in viso bella,</l>
<l>d'alte maniere e accortamente oneste.</l>
<l>Tanto è ch'io non ne dissi più novella,</l>
<l>ch'a pena riconoscer la dovreste:</l>
<l>questa, se non sapete, Angelica era,</l>
<l>del gran Can del Catai la figlia altiera.</l>
</lg>
<lg type="ottava"><head>18</head>
<l>Poi che 'l suo annello Angelica riebbe,</l>
<l>di che Brunel l'avea tenuta priva,</l>
<l>in tanto fasto, in tanto orgoglio crebbe,</l>
<l>ch'esser parea di tutto 'l mondo schiva.</l>
<l>Se ne va sola, e non si degnerebbe</l>
<l>compagno aver qual più famoso viva:</l>
<l>si sdegna a rimembrar che già suo amante</l>
<l>abbia Orlando nomato, o Sacripante.</l>
</lg>
<lg type="ottava"><head>19</head>
<l>E sopra ogn'altro error via più pentita</l>
<l>era del ben che già a Rinaldo vòlse,</l>
<l>troppo parendole essersi avilita,</l>
<l>ch'a riguardar sì basso gli occhi volse.</l>
<l>Tant'arroganzia avendo Amor sentita,</l>
<l>più lungamente comportar non vòlse:</l>
<l>dove giacea Medor, si pose al varco,</l>
<l>e l'aspettò, posto lo strale all'arco.</l>
</lg>
<lg type="ottava"><head>20</head>
<l>Quando Angelica vide il giovinetto</l>
<l>languir ferito, assai vicino a morte,</l>
<l>che del suo re che giacea senza tetto,</l>
<l>più che del proprio mal si dolea forte;</l>
<l>insolita pietade in mezzo al petto</l>
<l>si sentì entrar per disusate porte,</l>
<l>che le fe' il duro cor tenero e molle,</l>
<l>e più, quando il suo caso egli narrolle.</l>
</lg>
<lg type="ottava"><head>21</head>
<l>E rivocando alla memoria l'arte</l>
<l>ch'in India imparò già di chirugia</l>
<l>(che par che questo studio in quella parte</l>
<l>nobile e degno e di gran laude sia;</l>
<l>e senza molto rivoltar di carte,</l>
<l>che 'l patre ai figli ereditario il dia),</l>
<l>si dispose operar con succo d'erbe,</l>
<l>ch'a più matura vita lo riserbe.</l>
</lg>
<lg type="ottava"><head>22</head>
<l>E ricordossi che passando avea</l>
<l>veduta un'erba in una piaggia amena;</l>
<l>fosse dittamo, o fosse panacea,</l>
<l>o non so qual, di tal effetto piena,</l>
<l>che stagna il sangue, e de la piaga rea</l>
<l>leva ogni spasmo e perigliosa pena.</l>
<l>La trovò non lontana, e quella còlta,</l>
<l>dove lasciato avea Medor, diè volta.</l>
</lg>
<lg type="ottava"><head>23</head>
<l>Nel ritornar s'incontra in un pastore</l>
<l>ch'a cavallo pel bosco ne veniva,</l>
<l>cercando una iuvenca, che già fuore</l>
<l>duo dì di mandra e senza guardia giva.</l>
<l>Seco lo trasse ove perdea il vigore</l>
<l>Medor col sangue che del petto usciva;</l>
<l>e già n'avea di tanto il terren tinto,</l>
<l>ch'era omai presso a rimanere estinto.</l>
</lg>
<lg type="ottava"><head>24</head>
<l>Del palafreno Angelica giù scese,</l>
<l>e scendere il pastor seco fece anche.</l>
<l>Pestò con sassi l'erba, indi la prese,</l>
<l>e succo ne cavò fra le man bianche;</l>
<l>ne la piaga n'infuse, e ne distese</l>
<l>e pel petto e pel ventre e fin a l'anche:</l>
<l>e fu di tal virtù questo liquore,</l>
<l>che stagnò il sangue, e gli tornò il vigore;</l>
</lg>
<lg type="ottava"><head>25</head>
<l>e gli diè forza, che poté salire</l>
<l>sopra il cavallo che 'l pastor condusse.</l>
<l>Non però vòlse indi Medor partire</l>
<l>prima ch'in terra il suo signor non fusse.</l>
<l>E Cloridan col re fe' sepelire;</l>
<l>e poi dove a lei piacque si ridusse.</l>
<l>Et ella per pietà ne l'umil case</l>
<l>del cortese pastor seco rimase.</l>
</lg>
<lg type="ottava"><head>26</head>
<l>Né fin che nol tornasse in sanitade,</l>
<l>volea partir: così di lui fe' stima,</l>
<l>tanto se intenerì de la pietade</l>
<l>che n'ebbe, come in terra il vide prima.</l>
<l>Poi vistone i costumi e la beltade,</l>
<l>roder si sentì il cor d'ascosa lima;</l>
<l>roder si sentì il core, e a poco a poco</l>
<l>tutto infiammato d'amoroso fuoco.</l>
</lg>
<lg type="ottava"><head>27</head>
<l>Stava il pastore in assai buona e bella</l>
<l>stanza, nel bosco infra duo monti piatta,</l>
<l>con la moglie e coi figli; et avea quella</l>
<l>tutta di nuovo e poco inanzi fatta.</l>
<l>Quivi a Medoro fu per la donzella</l>
<l>la piaga in breve a sanità ritratta:</l>
<l>ma in minor tempo si sentì maggiore</l>
<l>piaga di questa avere ella nel core.</l>
</lg>
<lg type="ottava"><head>28</head>
<l>Assai più larga piaga e più profonda</l>
<l>nel cor sentì da non veduto strale,</l>
<l>che da' begli occhi e da la testa bionda</l>
<l>di Medoro aventò l'Arcier c'ha l'ale.</l>
<l>Arder si sente, e sempre il fuoco abonda;</l>
<l>e più cura l'altrui che 'l proprio male:</l>
<l>di sé non cura, e non è ad altro intenta,</l>
<l>ch'a risanar chi lei fere e tormenta.</l>
</lg>
<lg type="ottava"><head>29</head>
<l>La sua piaga più s'apre e più incrudisce,</l>
<l>quanto più l'altra si ristringe e salda.</l>
<l>Il giovine si sana: ella languisce</l>
<l>di nuova febbre, or agghiacciata, or calda.</l>
<l>Di giorno in giorno in lui beltà fiorisce:</l>
<l>la misera si strugge, come falda</l>
<l>strugger di nieve intempestiva suole,</l>
<l>ch'in loco aprico abbia scoperta il sole.</l>
</lg>
<lg type="ottava"><head>30</head>
<l>Se di disio non vuol morir, bisogna</l>
<l>che senza indugio ella se stessa aiti:</l>
<l>e ben le par che di quel ch'essa agogna,</l>
<l>non sia tempo aspettar ch'altri la 'nviti.</l>
<l>Dunque, rotto ogni freno di vergogna,</l>
<l>la lingua ebbe non men che gli occhi arditi:</l>
<l>e di quel colpo domandò mercede,</l>
<l>che, forse non sapendo, esso le diede.</l>
</lg>
<lg type="ottava"><head>31</head>
<l>O conte Orlando, o re di Circassia,</l>
<l>vostra inclita virtù, dite, che giova?</l>
<l>Vostro alto onor dite in che prezzo sia,</l>
<l>o che mercé vostro servir ritruova.</l>
<l>Mostratemi una sola cortesia</l>
<l>che mai costei v'usasse, o vecchia o nuova,</l>
<l>per ricompensa e guidardone e merto</l>
<l>di quanto avete già per lei sofferto.</l>
</lg>
<lg type="ottava"><head>32</head>
<l>Oh se potessi ritornar mai vivo,</l>
<l>quanto ti parria duro, o re Agricane!</l>
<l>che già mostrò costei sì averti a schivo</l>
<l>con repulse crudeli et inumane.</l>
<l>O Ferraù, o mille altri ch'io non scrivo,</l>
<l>ch'avete fatto mille pruove vane</l>
<l>per questa ingrata, quanto aspro vi fôra,</l>
<l>s'a costu' in braccio voi la vedesse ora!</l>
</lg>
<lg type="ottava"><head>33</head>
<l>Angelica a Medor la prima rosa</l>
<l>coglier lasciò, non ancor tocca inante:</l>
<l>né persona fu mai sì aventurosa,</l>
<l>ch'in quel giardin potesse por le piante.</l>
<l>Per adombrar, per onestar la cosa,</l>
<l>si celebrò con cerimonie sante</l>
<l>il matrimonio, ch'auspice ebbe Amore,</l>
<l>e pronuba la moglie del pastore.</l>
</lg>
<lg type="ottava"><head>34</head>
<l>Fêrsi le nozze sotto all'umil tetto</l>
<l>le più solenni che vi potean farsi;</l>
<l>e più d'un mese poi stêro a diletto</l>
<l>i duo tranquilli amanti a ricrearsi.</l>
<l>Più lunge non vedea del giovinetto</l>
<l>la donna, né di lui potea saziarsi;</l>
<l>né per mai sempre pendergli dal collo,</l>
<l>il suo disir sentia di lui satollo.</l>
</lg>
<lg type="ottava"><head>35</head>
<l>Se stava all'ombra o se del tetto usciva,</l>
<l>avea dì e notte il bel giovine a lato:</l>
<l>matino e sera or questa or quella riva</l>
<l>cercando andava, o qualche verde prato:</l>
<l>nel mezzo giorno un antro li copriva,</l>
<l>forse non men di quel commodo e grato,</l>
<l>ch'ebber, fuggendo l'acque, Enea e Dido,</l>
<l>de' lor secreti testimonio fido.</l>
</lg>
<lg type="ottava"><head>36</head>
<l>Fra piacer tanti, ovunque un arbor dritto</l>
<l>vedesse ombrare o fonte o rivo puro,</l>
<l>v'avea spillo o coltel subito fitto;</l>
<l>così, se v'era alcun sasso men duro:</l>
<l>et era fuori in mille luoghi scritto,</l>
<l>e così in casa in altritanti il muro,</l>
<l>Angelica e Medoro, in varii modi</l>
<l>legati insieme di diversi nodi.</l>
</lg>
<lg type="ottava"><head>37</head>
<l>Poi che le parve aver fatto soggiorno</l>
<l>quivi più ch'a bastanza, fe' disegno</l>
<l>di fare in India del Catai ritorno,</l>
<l>e Medor coronar del suo bel regno.</l>
<l>Portava al braccio un cerchio d'oro, adorno</l>
<l>di ricche gemme, in testimonio e segno</l>
<l>del ben che 'l conte Orlando le volea;</l>
<l>e portato gran tempo ve l'avea.</l>
</lg>
<lg type="ottava"><head>38</head>
<l>Quel donò già Morgana a Ziliante,</l>
<l>nel tempo che nel lago ascoso il tenne;</l>
<l>et esso, poi ch'al padre Monodante</l>
<l>per opra e per virtù d'Orlando venne,</l>
<l>lo diede a Orlando: Orlando ch'era amante,</l>
<l>di porsi al braccio il cerchio d'or sostenne,</l>
<l>avendo disegnato di donarlo</l>
<l>alla regina sua di ch'io vi parlo.</l>
</lg>
<lg type="ottava"><head>39</head>
<l>Non per amor del paladino, quanto</l>
<l>perch'era ricco e d'artificio egregio,</l>
<l>caro avuto l'avea la donna tanto,</l>
<l>che più non si può aver cosa di pregio.</l>
<l>Se lo serbò ne l'Isola del pianto,</l>
<l>non so già dirvi con che privilegio,</l>
<l>là dove esposta al marin mostro nuda</l>
<l>fu da la gente inospitale e cruda.</l>
</lg>
<lg type="ottava"><head>40</head>
<l>Quivi non si trovando altra mercede</l>
<l>ch'al buon pastore et alla moglie dessi,</l>
<l>che serviti gli avea con sì gran fede</l>
<l>dal dì che nel suo albergo si fur messi,</l>
<l>levò dal braccio il cerchio e gli lo diede,</l>
<l>e vòlse per suo amor che lo tenessi.</l>
<l>Indi saliron verso la montagna</l>
<l>che divide la Francia da la Spagna.</l>
</lg>
<lg type="ottava"><head>41</head>
<l>Dentro a Valenza o dentro a Barcellona</l>
<l>per qualche giorno avean pensato porsi,</l>
<l>fin che accadesse alcuna nave buona</l>
<l>che per Levante apparecchiasse a sciorsi.</l>
<l>Videro il mar scoprir sotto a Girona</l>
<l>ne lo smontar giù dei montani dorsi;</l>
<l>e costeggiando a man sinistra il lito,</l>
<l>a Barcellona andâr pel camin trito.</l>
</lg>
<lg type="ottava"><head>42</head>
<l>Ma non vi giunser prima, ch'un uom pazzo</l>
<l>giacer trovaro in su l'estreme arene,</l>
<l>che, come porco, di loto e di guazzo</l>
<l>tutto era brutto e volto e petto e schene.</l>
<l>Costui si scagliò lor come cagnazzo</l>
<l>ch'assalir forestier subito viene;</l>
<l>e diè lor noia, e fu per far lor scorno.</l>
<l>Ma di Marfisa a ricontarvi torno.</l>
</lg>
<lg type="ottava"><head>43</head>
<l>Di Marfisa, d'Astolfo, d'Aquilante,</l>
<l>di Grifone e degli altri io vi vuo' dire,</l>
<l>che travagliati, e con la morte inante,</l>
<l>mal si poteano incontra il mar schermire:</l>
<l>che sempre più superba e più arrogante</l>
<l>crescea fortuna le minaccie e l'ire;</l>
<l>e già durato era tre dì lo sdegno,</l>
<l>né di placarsi ancor mostrava segno.</l>
</lg>
<lg type="ottava"><head>44</head>
<l>Castello e ballador spezza e fraccassa</l>
<l>l'onda nimica e 'l vento ognor più fiero:</l>
<l>se parte ritta il verno pur ne lassa,</l>
<l>la taglia e dona al mar tutta il nocchiero.</l>
<l>Chi sta col capo chino in una cassa</l>
<l>su la carta appuntando il suo sentiero</l>
<l>a lume di lanterna piccolina,</l>
<l>e chi col torchio giù ne la sentina.</l>
</lg>
<lg type="ottava"><head>45</head>
<l>Un sotto poppe, un altro sotto prora</l>
<l>si tiene inanzi l'oriuol da polve;</l>
<l>e torna a rivedere ogni mezz'ora</l>
<l>quanto è già corso, et a che via si volve:</l>
<l>indi ciascun con la sua carta fuora</l>
<l>a mezza nave il suo parer risolve,</l>
<l>là dove a un tempo i marinari tutti</l>
<l>sono a consiglio dal padron ridutti.</l>
</lg>
<lg type="ottava"><head>46</head>
<l>Chi dice: - Sopra Limissò venuti</l>
<l>siamo, per quel ch'io trovo, alle seccagne; -</l>
<l>chi: - Di Tripoli appresso i sassi acuti,</l>
<l>dove il mar le più volte i legni fragne; -</l>
<l>chi dice: - Siamo in Satalia perduti,</l>
<l>per cui più d'un nocchier sospira e piagne. -</l>
<l>Ciascun secondo il parer suo argomenta,</l>
<l>ma tutti ugual timor preme e sgomenta.</l>
</lg>
<lg type="ottava"><head>47</head>
<l>Il terzo giorno con maggior dispetto</l>
<l>gli assale il vento, e il mar più irato freme;</l>
<l>e l'un ne spezza e portane il trinchetto,</l>
<l>e 'l timon l'altro, e chi lo volge insieme.</l>
<l>Ben è di forte e di marmoreo petto</l>
<l>e più duro ch'acciar, ch'ora non teme.</l>
<l>Marfisa, che già fu tanto sicura,</l>
<l>non negò che quel giorno ebbe paura.</l>
</lg>
<lg type="ottava"><head>48</head>
<l>Al monte Sinaì fu peregrino,</l>
<l>a Gallizia promesso, a Cipro, a Roma,</l>
<l>al Sepolcro, alla Vergine d'Ettino,</l>
<l>e se celebre luogo altro si noma.</l>
<l>Sul mare intanto, e spesso al ciel vicino</l>
<l>l'afflitto e conquassato legno toma,</l>
<l>di cui per men travaglio avea il padrone</l>
<l>fatto l'arbor tagliar de l'artimone.</l>
</lg>
<lg type="ottava"><head>49</head>
<l>E colli e casse e ciò che v'è di grave</l>
<l>gitta da prora e da poppe e da sponde;</l>
<l>e fa tutte sgombrar camere e giave,</l>
<l>e dar le ricche merci all'avide onde.</l>
<l>Altri attende alle trombe, e a tor di nave</l>
<l>l'acque importune, e il mar nel mar rifonde;</l>
<l>soccorre altri in sentina, ovunque appare</l>
<l>legno da legno aver sdrucito il mare.</l>
</lg>
<lg type="ottava"><head>50</head>
<l>Stero in questo travaglio, in questa pena</l>
<l>ben quattro giorni, e non avean più schermo;</l>
<l>e n'avria avuto il mar vittoria piena,</l>
<l>poco più che 'l furor tenesse fermo:</l>
<l>ma diede speme lor d'aria serena</l>
<l>la disiata luce di santo Ermo,</l>
<l>ch'in prua s'una cocchina a por si venne;</l>
<l>che più non v'erano arbori né antenne.</l>
</lg>
<lg type="ottava"><head>51</head>
<l>Veduto fiammeggiar la bella face,</l>
<l>s'inginocchiaro tutti i naviganti,</l>
<l>e domandaro il mar tranquillo e pace</l>
<l>con umidi occhi e con voci tremanti.</l>
<l>La tempesta crudel, che pertinace</l>
<l>fu sin allora, non andò più inanti:</l>
<l>Maestro e Traversia più non molesta,</l>
<l>e sol del mar tiràn Libecchio resta.</l>
</lg>
<lg type="ottava"><head>52</head>
<l>Questo resta sul mar tanto possente,</l>
<l>e da la negra bocca in modo esala,</l>
<l>et è con lui sì il rapido corrente</l>
<l>de l'agitato mar ch'in fretta cala,</l>
<l>che porta il legno più velocemente,</l>
<l>che pelegrin falcon mai facesse ala,</l>
<l>con timor del nocchier ch'al fin del mondo</l>
<l>non lo trasporti, o rompa, o cacci al fondo.</l>
</lg>
<lg type="ottava"><head>53</head>
<l>Rimedio a questo il buon nocchier ritruova,</l>
<l>che commanda gittar per poppa spere;</l>
<l>e caluma la gomona, e fa pruova</l>
<l>di duo terzi del corso ritenere.</l>
<l>Questo consiglio, e più l'augurio giova</l>
<l>di chi avea acceso in proda le lumiere:</l>
<l>questo il legno salvò, che peria forse,</l>
<l>e fe' ch'in alto mar sicuro corse.</l>
</lg>
<lg type="ottava"><head>54</head>
<l>Nel golfo di Laiazzo invêr Soria</l>
<l>sopra una gran città si trovò sorto,</l>
<l>e sì vicino al lito, che scopria</l>
<l>l'uno e l'altro castel che serra il porto.</l>
<l>Come il padron s'accorse de la via</l>
<l>che fatto avea, ritornò in viso smorto;</l>
<l>che né porto pigliar quivi volea,</l>
<l>né stare in alto, né fuggir potea.</l>
</lg>
<lg type="ottava"><head>55</head>
<l>Né potea stare in alto, né fuggire;</l>
<l>che gli arbori e l'antenne avea perdute:</l>
<l>eran tavole e travi pel ferire</l>
<l>del mar, sdrucite, macere e sbattute.</l>
<l>E 'l pigliar porto era un voler morire,</l>
<l>o perpetuo legarsi in servitute;</l>
<l>che riman serva ogni persona, o morta,</l>
<l>che quivi errore o ria fortuna porta.</l>
</lg>
<lg type="ottava"><head>56</head>
<l>E 'l stare in dubbio era con gran periglio</l>
<l>che non salisser genti de la terra</l>
<l>con legni armati, e al suo desson di piglio,</l>
<l>mal atto a star sul mar, non ch'a far guerra.</l>
<l>Mentre il padron non sa pigliar consiglio,</l>
<l>fu domandato da quel d'Inghilterra,</l>
<l>chi gli tenea sì l'animo suspeso,</l>
<l>e perché già non avea il porto preso.</l>
</lg>
<lg type="ottava"><head>57</head>
<l>Il padron narrò lui che quella riva</l>
<l>tutta tenean le femine omicide,</l>
<l>di quai l'antiqua legge ognun ch'arriva</l>
<l>in perpetuo tien servo, o che l'uccide;</l>
<l>e questa sorte solamente schiva</l>
<l>chi nel campo dieci uomini conquide,</l>
<l>e poi la notte può assaggiar nel letto</l>
<l>diece donzelle con carnal diletto.</l>
</lg>
<lg type="ottava"><head>58</head>
<l>E se la prima pruova gli vien fatta,</l>
<l>e non fornisca la seconda poi,</l>
<l>egli vien morto, e chi è con lui si tratta</l>
<l>da zappatore o da guardian di buoi.</l>
<l>Se di far l'uno e l'altro è persona atta,</l>
<l>impetra libertade a tutti i suoi;</l>
<l>a sé non già, c'ha da restar marito</l>
<l>di diece donne, elette a suo appetito.</l>
</lg>
<lg type="ottava"><head>59</head>
<l>Non poté udire Astolfo senza risa</l>
<l>de la vicina terra il rito strano.</l>
<l>Sopravien Sansonetto, e poi Marfisa,</l>
<l>indi Aquilante, e seco il suo germano.</l>
<l>Il padron parimente lor divisa</l>
<l>la causa che dal porto il tien lontano:</l>
<l>- Voglio (dicea) che inanzi il mar m'affoghi,</l>
<l>ch'io senta mai di servitude i gioghi. -</l>
</lg>
<lg type="ottava"><head>60</head>
<l>Del parer del padrone i marinari</l>
<l>e tutti gli altri naviganti furo;</l>
<l>ma Marfisa e' compagni eran contrari,</l>
<l>che, più che l'acque, il lito avean sicuro.</l>
<l>Via più il vedersi intorno irati i mari,</l>
<l>che cento mila spade, era lor duro.</l>
<l>Parea lor questo e ciascun altro loco</l>
<l>dov'arme usar potean, da temer poco.</l>
</lg>
<lg type="ottava"><head>61</head>
<l>Bramavano i guerrier venire a proda,</l>
<l>ma con maggior baldanza il duca inglese;</l>
<l>che sa, come del corno il rumor s'oda,</l>
<l>sgombrar d'intorno si farà il paese.</l>
<l>Pigliare il porto l'una parte loda,</l>
<l>e l'altra il biasma, e sono alle contese;</l>
<l>ma la più forte in guisa il padron stringe,</l>
<l>ch'al porto, suo malgrado, il legno spinge.</l>
</lg>
<lg type="ottava"><head>62</head>
<l>Già, quando prima s'erano alla vista</l>
<l>de la città crudel sul mar scoperti,</l>
<l>veduto aveano una galea provista</l>
<l>di molta ciurma e di nochieri esperti</l>
<l>venire al dritto a ritrovar la trista</l>
<l>nave, confusa di consigli incerti;</l>
<l>che, l'alta prora alle sua poppe basse</l>
<l>legando, fuor de l'empio mar la trasse.</l>
</lg>
<lg type="ottava"><head>63</head>
<l>Entrâr nel porto remorchiando, e a forza</l>
<l>di remi più che per favor di vele;</l>
<l>però che l'alternar di poggia e d'orza</l>
<l>avea levato il vento lor crudele.</l>
<l>Intanto ripigliâr la dura scorza</l>
<l>i cavallieri e il brando lor fedele;</l>
<l>et al padrone et a ciascun che teme</l>
<l>non cessan dar con lor conforti speme.</l>
</lg>
<lg type="ottava"><head>64</head>
<l>Fatto è 'l porto a sembianza d'una luna,</l>
<l>e gira più di quattro miglia intorno:</l>
<l>seicento passi è in bocca, et in ciascuna</l>
<l>parte una ròcca ha nel finir del corno.</l>
<l>Non teme alcuno assalto di fortuna,</l>
<l>se non quando gli vien dal mezzogiorno.</l>
<l>A guisa di teatro se gli stende</l>
<l>la città a cerco, e verso il poggio ascende.</l>
</lg>
<lg type="ottava"><head>65</head>
<l>Non fu quivi sì tosto il legno sorto</l>
<l>(già l'aviso era per tutta la terra),</l>
<l>che fur sei mila femine sul porto,</l>
<l>con gli archi in mano, in abito di guerra;</l>
<l>e per tor de la fuga ogni conforto,</l>
<l>tra l'una ròcca e l'altra il mar si serra:</l>
<l>da navi e da catene fu rinchiuso,</l>
<l>che tenean sempre instrutte a cotal uso.</l>
</lg>
<lg type="ottava"><head>66</head>
<l>Una che d'anni alla Cumea d'Apollo</l>
<l>poté uguagliarsi e alla madre d'Ettorre,</l>
<l>fe' chiamare il padrone, e domandollo</l>
<l>se si volean lasciar la vita tôrre,</l>
<l>o se voleano pur al giogo il collo,</l>
<l>secondo la costuma, sottoporre.</l>
<l>Degli dua l'uno aveano a tôrre: o quivi</l>
<l>tutti morire, o rimaner captivi.</l>
</lg>
<lg type="ottava"><head>67</head>
<l>- Gli è ver (dicea) che s'uom si ritrovasse</l>
<l>tra voi così animoso e così forte,</l>
<l>che contra dieci nostri uomini osasse</l>
<l>prender battaglia, e desse lor la morte,</l>
<l>e far con diece femine bastasse</l>
<l>per una notte ufficio di consorte;</l>
<l>egli si rimarria principe nostro,</l>
<l>e gir voi ne potreste al camin vostro.</l>
</lg>
<lg type="ottava"><head>68</head>
<l>E sarà in vostro arbitrio il restar anco,</l>
<l>vogliate o tutti o parte; ma con patto,</l>
<l>che chi vorrà restare, e restar franco,</l>
<l>marito sia per diece femine atto.</l>
<l>Ma quando il guerrier vostro possa manco</l>
<l>dei dieci che gli fian nimici a un tratto,</l>
<l>o la seconda pruova non fornisca,</l>
<l>vogliàn voi siate schiavi, egli perisca. -</l>
</lg>
<lg type="ottava"><head>69</head>
<l>Dove la vecchia ritrovar timore</l>
<l>credea nei cavallier, trovò baldanza;</l>
<l>che ciascun si tenea tal feritore,</l>
<l>che fornir l'uno e l'altro avea speranza:</l>
<l>et a Marfisa non mancava il core,</l>
<l>ben che mal atta alla seconda danza;</l>
<l>ma dove non l'aitasse la natura,</l>
<l>con la spada supplir stava sicura.</l>
</lg>
<lg type="ottava"><head>70</head>
<l>Al padron fu commessa la risposta,</l>
<l>prima conchiusa per commun consiglio:</l>
<l>ch'avean chi lor potria di sé a lor posta</l>
<l>ne la piazza e nel letto far periglio.</l>
<l>Levan l'offese, et il nocchier s'accosta,</l>
<l>getta la fune e le fa dar di piglio;</l>
<l>e fa acconciare il ponte, onde i guerrieri</l>
<l>escono armati, e tranno i lor destrieri.</l>
</lg>
<lg type="ottava"><head>71</head>
<l>E quindi van per mezzo la cittade,</l>
<l>e vi ritruovan le donzelle altiere,</l>
<l>succinte cavalcar per le contrade,</l>
<l>et in piazza armeggiar come guerriere.</l>
<l>Né calciar quivi spron, né cinger spade,</l>
<l>né cosa d'arme puon gli uomini avere,</l>
<l>se non dieci alla volta, per rispetto</l>
<l>de l'antiqua costuma ch'io v'ho detto.</l>
</lg>
<lg type="ottava"><head>72</head>
<l>Tutti gli altri alla spola, all'aco, al fuso,</l>
<l>al pettine et all'aspo sono intenti,</l>
<l>con vesti feminil che vanno giuso</l>
<l>insin al piè, che gli fa molli e lenti.</l>
<l>Si tengono in catena alcuni ad uso</l>
<l>d'arar la terra o di guardar gli armenti.</l>
<l>Son pochi i maschi, e non son ben, per mille</l>
<l>femine, cento, fra cittadi e ville.</l>
</lg>
<lg type="ottava"><head>73</head>
<l>Volendo tôrre i cavallieri a sorte</l>
<l>chi di lor debba per commune scampo</l>
<l>l'una decina in piazza porre a morte,</l>
<l>e poi l'altra ferir ne l'altro campo;</l>
<l>non disegnavan di Marfisa forte,</l>
<l>stimando che trovar dovesse inciampo</l>
<l>ne la seconda giostra de la sera;</l>
<l>ch'ad averne vittoria abil non era.</l>
</lg>
<lg type="ottava"><head>74</head>
<l>Ma con gli altri esser vòlse ella sortita:</l>
<l>or sopra lei la sorte in somma cade.</l>
<l>Ella dicea: - Prima v'ho a por la vita,</l>
<l>che v'abbiate a por voi la libertade:</l>
<l>ma questa spada (e lor la spada addita,</l>
<l>che cinta avea) vi do per securtade</l>
<l>ch'io vi sciorrò tutti gl'intrichi al modo</l>
<l>che fe' Alessandro il gordiano nodo.</l>
</lg>
<lg type="ottava"><head>75</head>
<l>Non vuo' mai più che forestier si lagni</l>
<l>di questa terra, fin che 'l mondo dura. -</l>
<l>Così disse; e non potero i compagni</l>
<l>torle quel che le dava sua aventura.</l>
<l>Dunque, o ch'in tutto perda, o lor guadagni</l>
<l>la libertà, le lasciano la cura.</l>
<l>Ella di piastre già guernita e maglia,</l>
<l>s'appresentò nel campo alla battaglia.</l>
</lg>
<lg type="ottava"><head>76</head>
<l>Gira una piazza al sommo de la terra,</l>
<l>di gradi a seder atti intorno chiusa;</l>
<l>che solamente a giostre, a simil guerra,</l>
<l>a caccie, a lotte, e non ad altro s'usa:</l>
<l>quattro porte ha di bronzo, onde si serra.</l>
<l>Quivi la moltitudine confusa</l>
<l>de l'armigere femine si trasse;</l>
<l>e poi fu detto a Marfisa ch'entrasse.</l>
</lg>
<lg type="ottava"><head>77</head>
<l>Entrò Marfisa s'un destrier leardo,</l>
<l>tutto sparso di macchie e di rotelle,</l>
<l>di piccol capo e d'animoso sguardo,</l>
<l>d'andar superbo e di fattezze belle.</l>
<l>Pel maggiore e più vago e più gagliardo,</l>
<l>di mille che n'avea con briglie e selle,</l>
<l>scelse in Damasco, e realmente ornollo,</l>
<l>et a Marfisa Norandin donollo.</l>
</lg>
<lg type="ottava"><head>78</head>
<l>Da mezzogiorno e da la porta d'austro</l>
<l>entrò Marfisa; e non vi stette guari,</l>
<l>ch'appropinquare e risonar pel claustro</l>
<l>udì di trombe acuti suoni e chiari:</l>
<l>e vide poi di verso il freddo plaustro</l>
<l>entrar nel campo i dieci suoi contrari.</l>
<l>Il primo cavallier ch'apparve inante,</l>
<l>di valer tutto il resto avea sembiante.</l>
</lg>
<lg type="ottava"><head>79</head>
<l>Quel venne in piazza sopra un gran destriero,</l>
<l>che, fuor ch'in fronte e nel piè dietro manco,</l>
<l>era, più che mai corbo, oscuro e nero:</l>
<l>nel piè e nel capo avea alcun pelo bianco.</l>
<l>Del color del cavallo il cavalliero</l>
<l>vestito, volea dir che, come manco</l>
<l>del chiaro era l'oscuro, era altretanto</l>
<l>il riso in lui verso l'oscuro pianto.</l>
</lg>
<lg type="ottava"><head>80</head>
<l>Dato che fu de la battaglia il segno,</l>
<l>nove guerrier l'aste chinaro a un tratto;</l>
<l>ma quel dal nero ebbe il vantaggio a sdegno:</l>
<l>si ritirò, né di giostrar fece atto.</l>
<l>Vuol ch'alle leggi inanzi di quel regno,</l>
<l>ch'alla sua cortesia, sia contrafatto.</l>
<l>Si tra' da parte e sta a veder le pruove</l>
<l>ch'una sola asta farà contra a nove.</l>
</lg>
<lg type="ottava"><head>81</head>
<l>Il destrier, ch'avea andar trito e soave,</l>
<l>portò all'incontro la donzella in fretta,</l>
<l>che nel corso arrestò lancia sì grave,</l>
<l>che quattro uomini avriano a pena retta.</l>
<l>L'avea pur dianzi al dismontar di nave</l>
<l>per la più salda in molte antenne eletta.</l>
<l>Il fier sembiante con ch'ella si mosse,</l>
<l>mille faccie imbiancò, mille cor scosse.</l>
</lg>
<lg type="ottava"><head>82</head>
<l>Aperse al primo che trovò, sì il petto,</l>
<l>che fôra assai che fosse stato nudo:</l>
<l>gli passò la corazza e il soprapetto,</l>
<l>ma prima un ben ferrato e grosso scudo.</l>
<l>Dietro le spalle un braccio il ferro netto</l>
<l>si vide uscir: tanto fu il colpo crudo.</l>
<l>Quel fitto ne la lancia a dietro lassa,</l>
<l>e sopra gli altri a tutta briglia passa.</l>
</lg>
<lg type="ottava"><head>83</head>
<l>E diede d'urto a chi venìa secondo,</l>
<l>et a chi terzo sì terribil botta,</l>
<l>che rotto ne la schena uscir del mondo</l>
<l>fe' l'uno e l'altro, e de la sella a un'otta:</l>
<l>sì duro fu l'incontro e di tal pondo,</l>
<l>sì stretta insieme ne venìa la frotta.</l>
<l>Ho veduto bombarde a quella guisa</l>
<l>le squadre aprir, che fe' lo stuol Marfisa.</l>
</lg>
<lg type="ottava"><head>84</head>
<l>Sopra di lei più lance rotte furo;</l>
<l>ma tanto a quelli colpi ella si mosse,</l>
<l>quanto nel giuoco de le caccie un muro</l>
<l>si muova a' colpi de le palle grosse.</l>
<l>L'usbergo suo di tempra era sì duro,</l>
<l>che non gli potean contra le percosse;</l>
<l>e per incanto al fuoco de l'Inferno</l>
<l>cotto, e temprato all'acque fu d'Averno.</l>
</lg>
<lg type="ottava"><head>85</head>
<l>Al fin del campo il destrier tenne e volse,</l>
<l>e fermò alquanto: e in fretta poi lo spinse</l>
<l>incontra gli altri, e sbarragliolli e sciolse,</l>
<l>e di lor sangue insin all'elsa tinse.</l>
<l>All'uno il capo, all'altro il braccio tolse;</l>
<l>e un altro in guisa con la spada cinse,</l>
<l>che 'l petto in terra andò col capo et ambe</l>
<l>le braccia, e in sella il ventre era e le gambe.</l>
</lg>
<lg type="ottava"><head>86</head>
<l>Lo partì, dico, per dritta misura,</l>
<l>de le coste e de l'anche alle confine,</l>
<l>e lo fe' rimaner mezza figura,</l>
<l>qual dinanzi all'imagini divine,</l>
<l>posto d'argento, e più di cera pura</l>
<l>son da genti lontane e da vicine,</l>
<l>ch'a ringraziarle e sciorre il voto vanno</l>
<l>de le domande pie ch'ottenute hanno.</l>
</lg>
<lg type="ottava"><head>87</head>
<l>Ad uno che fuggia, dietro si mise,</l>
<l>né fu a mezzo la piazza, che lo giunse;</l>
<l>e 'l capo e 'l collo in modo gli divise,</l>
<l>che medico mai più non lo raggiunse.</l>
<l>In somma tutti un dopo l'altro uccise,</l>
<l>o ferì sì ch'ogni vigor n'emunse;</l>
<l>e fu sicura che levar di terra</l>
<l>mai più non si potrian per farle guerra.</l>
</lg>
<lg type="ottava"><head>88</head>
<l>Stato era il cavallier sempre in un canto,</l>
<l>che la decina in piazza avea condutta;</l>
<l>però che contra un solo andar con tanto</l>
<l>vantaggio opra gli parve iniqua e brutta.</l>
<l>Or che per una man tôrsi da canto</l>
<l>vide sì tosto la compagna tutta,</l>
<l>per dimostrar che la tardanza fosse</l>
<l>cortesia stata e non timor, si mosse.</l>
</lg>
<lg type="ottava"><head>89</head>
<l>Con man fe' cenno di volere, inanti</l>
<l>che facesse altro, alcuna cosa dire;</l>
<l>e non pensando in sì viril sembianti</l>
<l>che s'avesse una vergine a coprire,</l>
<l>le disse: - Cavalliero, omai di tanti</l>
<l>esser déi stanco, c'hai fatto morire;</l>
<l>e s'io volessi, più di quel che sei,</l>
<l>stancarti ancor, discortesia farei.</l>
</lg>
<lg type="ottava"><head>90</head>
<l>Che ti riposi insino al giorno nuovo,</l>
<l>e doman torni in campo, ti concedo.</l>
<l>Non mi fia onor se teco oggi mi pruovo,</l>
<l>che travagliato e lasso esser ti credo. -</l>
<l>- Il travagliare in arme non m'è nuovo,</l>
<l>né per sì poco alla fatica cedo</l>
<l>(disse Marfisa); e spero ch'a tuo costo</l>
<l>io ti farò di questo aveder tosto.</l>
</lg>
<lg type="ottava"><head>91</head>
<l>De la cortese offerta ti ringrazio,</l>
<l>ma riposare ancor non mi bisogna;</l>
<l>e ci avanza del giorno tanto spazio,</l>
<l>ch'a porlo tutto in ozio è pur vergogna. -</l>
<l>Rispose il cavallier: - Fuss'io sì sazio</l>
<l>d'ogn'altra cosa che 'l mio core agogna,</l>
<l>come t'ho in questo da saziar; ma vedi</l>
<l>che non ti manchi il dì più che non credi. -</l>
</lg>
<lg type="ottava"><head>92</head>
<l>Così disse egli, e fe' portare in fretta</l>
<l>due grosse lance, anzi due gravi antenne;</l>
<l>et a Marfisa dar ne fe' l'eletta:</l>
<l>tolse l'altra per sé, ch'indietro venne.</l>
<l>Già sono in punto, et altro non s'aspetta</l>
<l>ch'un alto suon che lor la giostra accenne.</l>
<l>Ecco la terra e l'aria e il mar rimbomba</l>
<l>nel mover loro al primo suon di tromba.</l>
</lg>
<lg type="ottava"><head>93</head>
<l>Trar fiato, bocca aprir o battere occhi</l>
<l>non si vedea de' riguardanti alcuno:</l>
<l>tanto a mirare a chi la palma tocchi</l>
<l>dei duo campioni, intento era ciascuno.</l>
<l>Marfisa, acciò che de l'arcion trabocchi,</l>
<l>sì che mai non si levi, il guerrier bruno,</l>
<l>drizza la lancia; e il guerrier bruno forte</l>
<l>studia non men di por Marfisa a morte.</l>
</lg>
<lg type="ottava"><head>94</head>
<l>Le lancie ambe di secco e suttil salce,</l>
<l>non di cerro sembrâr grosso et acerbo,</l>
<l>così n'andaro in tronchi fin al calce;</l>
<l>e l'incontro ai destrier fu sì superbo,</l>
<l>che parimente parve da una falce</l>
<l>de le gambe esser lor tronco ogni nerbo.</l>
<l>Cadero ambi ugualmente; ma i campioni</l>
<l>fur presti a disbrigarsi dagli arcioni.</l>
</lg>
<lg type="ottava"><head>95</head>
<l>A mille cavallieri alla sua vita</l>
<l>al primo incontro avea la sella tolta</l>
<l>Marfisa, et ella mai non n'era uscita;</l>
<l>e n'uscì, come udite, a questa volta.</l>
<l>Del caso strano non pur sbigottita,</l>
<l>ma quasi fu per rimanerne stolta.</l>
<l>Parve anco strano al cavallier dal nero,</l>
<l>che non solea cader già di leggiero.</l>
</lg>
<lg type="ottava"><head>96</head>
<l>Tocca avean nel cader la terra a pena,</l>
<l>che furo in piedi e rinovâr l'assalto.</l>
<l>Tagli e punte a furor quivi si mena,</l>
<l>quivi ripara or scudo, or lama, or salto.</l>
<l>Vada la botta vòta o vada piena,</l>
<l>l'aria ne stride e ne risuona in alto.</l>
<l>Quelli elmi, quelli usberghi, quelli scudi</l>
<l>mostrâr ch'erano saldi più ch'incudi.</l>
</lg>
<lg type="ottava"><head>97</head>
<l>Se de l'aspra donzella il braccio è grave,</l>
<l>né quel del cavallier nimico è lieve.</l>
<l>Ben la misura ugual l'un da l'altro have:</l>
<l>quanto a punto l'un dà, tanto riceve.</l>
<l>Chi vol due fiere audaci anime brave,</l>
<l>cercar più là di queste due non deve,</l>
<l>né cercar più destrezza né più possa;</l>
<l>che n'han tra lor quanto più aver si possa.</l>
</lg>
<lg type="ottava"><head>98</head>
<l>Le donne, che gran pezzo mirato hanno</l>
<l>continuar tante percosse orrende,</l>
<l>e che nei cavallier segno d'affanno</l>
<l>e di stanchezza ancor non si comprende;</l>
<l>dei duo miglior guerrier lode lor danno,</l>
<l>che sien tra quanto il mar sua braccia estende.</l>
<l>Par lor che, se non fosser più che forti,</l>
<l>esser dovrian sol del travaglio morti.</l>
</lg>
<lg type="ottava"><head>99</head>
<l>Ragionando tra sé, dicea Marfisa:</l>
<l>- Buon fu per me, che costui non si mosse;</l>
<l>ch'andava a risco di restarne uccisa,</l>
<l>se dianzi stato coi compagni fosse,</l>
<l>quando io mi truovo a pena a questa guisa</l>
<l>di potergli star contra alle percosse. -</l>
<l>Così dice Marfisa; e tuttavolta</l>
<l>non resta di menar la spada in volta.</l>
</lg>
<lg type="ottava"><head>100</head>
<l>- Buon fu per me (dicea quell'altro ancora),</l>
<l>che riposar costui non ho lasciato.</l>
<l>Difender me ne posso a fatica ora</l>
<l>che de la prima pugna è travagliato.</l>
<l>Se fin al nuovo dì facea dimora</l>
<l>a ripigliar vigor, che saria stato?</l>
<l>Ventura ebbi io, quanto più possa aversi,</l>
<l>che non volesse tor quel ch'io gli offersi. -</l>
</lg>
<lg type="ottava"><head>101</head>
<l>La battaglia durò fin alla sera,</l>
<l>né chi avesse anco il meglio era palese;</l>
<l>né l'un né l'altro più senza lumiera</l>
<l>saputo avria come schivar l'offese.</l>
<l>Giunta la notte, all'inclita guerriera</l>
<l>fu primo a dir il cavallier cortese:</l>
<l>- Che faren, poi che con ugual fortuna</l>
<l>n'ha sopragiunti la notte importuna?</l>
</lg>
<lg type="ottava"><head>102</head>
<l>Meglio mi par che 'l viver tuo prolunghi</l>
<l>almeno insino a tanto che s'aggiorni.</l>
<l>Io non posso concederti che aggiunghi</l>
<l>fuor ch'una notte picciola ai tua giorni.</l>
<l>E di ciò che non gli abbi aver più lunghi,</l>
<l>la colpa sopra me non vuo' che torni:</l>
<l>torni pur sopra alla spietata legge</l>
<l>del sesso feminil che 'l loco regge.</l>
</lg>
<lg type="ottava"><head>103</head>
<l>Se di te duolmi e di quest'altri tuoi,</l>
<l>lo sa colui che nulla cosa ha oscura.</l>
<l>Con tuoi compagni star meco tu puoi:</l>
<l>con altri non avrai stanza sicura;</l>
<l>perché la turba, a cu' i mariti suoi</l>
<l>oggi uccisi hai, già contra te congiura.</l>
<l>Ciascun di questi a cui dato hai la morte,</l>
<l>era di diece femine consorte.</l>
</lg>
<lg type="ottava"><head>104</head>
<l>Del danno c'han da te ricevut'oggi,</l>
<l>disian novanta femine vendetta:</l>
<l>sì che se meco ad albergar non poggi,</l>
<l>questa notte assalito esser t'aspetta. -</l>
<l>Disse Marfisa: - Accetto che m'alloggi,</l>
<l>con sicurtà che non sia men perfetta</l>
<l>in te la fede e la bontà del core,</l>
<l>che sia l'ardire e il corporal valore.</l>
</lg>
<lg type="ottava"><head>105</head>
<l>Ma che t'incresca che m'abbi ad uccidere,</l>
<l>ben ti può increscere anco del contrario.</l>
<l>Fin qui non credo che l'abbi da ridere,</l>
<l>perch'io sia men di te duro avversario.</l>
<l>O la pugna seguir vogli o dividere,</l>
<l>o farla all'uno o all'altro luminario,</l>
<l>ad ogni cenno pronta tu m'avrai,</l>
<l>e come et ogni volta che vorrai. -</l>
</lg>
<lg type="ottava"><head>106</head>
<l>Così fu differita la tenzone</l>
<l>fin che di Gange uscisse il nuovo albóre,</l>
<l>e si restò senza conclusione</l>
<l>chi d'essi duo guerrier fosse il migliore.</l>
<l>Ad Aquilante venne et a Grifone</l>
<l>e così agli altri il liberal signore,</l>
<l>e li pregò che fin al nuovo giorno</l>
<l>piacesse lor di far seco soggiorno.</l>
</lg>
<lg type="ottava"><head>107</head>
<l>Tenner lo 'nvito senza alcun sospetto:</l>
<l>indi, a splendor de bianchi torchi ardenti,</l>
<l>tutti saliro ov'era un real tetto,</l>
<l>distinto in molti adorni alloggiamenti.</l>
<l>Stupefatti al levarsi de l'elmetto,</l>
<l>mirandosi, restaro i combattenti;</l>
<l>che 'l cavallier, per quanto apparea fuora,</l>
<l>non eccedeva i diciotto anni ancora.</l>
</lg>
<lg type="ottava"><head>108</head>
<l>Si maraviglia la donzella, come</l>
<l>in arme tanto un giovinetto vaglia;</l>
<l>si maraviglia l'altro, ch'alle chiome</l>
<l>s'avede con chi avea fatto battaglia:</l>
<l>e si domandan l'un con l'altro il nome,</l>
<l>e tal debito tosto si ragguaglia.</l>
<l>Ma come si nomasse il giovinetto,</l>
<l>ne l'altro canto ad ascoltar v'aspetto.</l>
</lg>
</div1>

<div1 type="canto">
<head>Canto 20</head>
<lg type="ottava"><head>1</head>
<l>Le donne antique hanno mirabil cose</l>
<l>fatto ne l'arme e ne le sacre muse;</l>
<l>e di lor opre belle e gloriose</l>
<l>gran lume in tutto il mondo si diffuse.</l>
<l>Arpalice e Camilla son famose,</l>
<l>perché in battaglia erano esperte et use;</l>
<l>Safo e Corinna, perché furon dotte,</l>
<l>splendono illustri, e mai non veggon notte.</l>
</lg>
<lg type="ottava"><head>2</head>
<l>Le donne son venute in eccellenza</l>
<l>di ciascun'arte ove hanno posto cura;</l>
<l>e qualunque all'istorie abbia avvertenza,</l>
<l>ne sente ancor la fama non oscura.</l>
<l>Se 'l mondo n'è gran tempo stato senza,</l>
<l>non però sempre il mal influsso dura;</l>
<l>e forse ascosi han lor debiti onori</l>
<l>l'invidia o il non saper degli scrittori.</l>
</lg>
<lg type="ottava"><head>3</head>
<l>Ben mi par di veder ch'al secol nostro</l>
<l>tanta virtù fra belle donne emerga,</l>
<l>che può dare opra a carte et ad inchiostro,</l>
<l>perché nei futuri anni si disperga,</l>
<l>e perché, odiose lingue, il mal dir vostro</l>
<l>con vostra eterna infamia si sommerga:</l>
<l>e le lor lode appariranno in guisa,</l>
<l>che di gran lunga avanzeran Marfisa.</l>
</lg>
<lg type="ottava"><head>4</head>
<l>Or pur tornando a lei, questa donzella</l>
<l>al cavallier che l'usò cortesia,</l>
<l>de l'esser suo non niega dar novella,</l>
<l>quando esso a lei voglia contar chi sia.</l>
<l>Sbrigossi tosto del suo debito ella:</l>
<l>tanto il nome di lui saper disia.</l>
<l>- Io son (disse) Marfisa: - e fu assai questo;</l>
<l>che si sapea per tutto 'l mondo il resto.</l>
</lg>
<lg type="ottava"><head>5</head>
<l>L'altro comincia, poi che tocca a lui,</l>
<l>con più proemio a darle di sé conto,</l>
<l>dicendo: - Io credo che ciascun di vui</l>
<l>abbia de la mia stirpe il nome in pronto;</l>
<l>che non pur Francia e Spagna e i vicin sui,</l>
<l>ma l'India, l'Etiopia e il freddo Ponto</l>
<l>han chiara cognizion di Chiaramonte,</l>
<l>onde uscì il cavallier ch'uccise Almonte,</l>
</lg>
<lg type="ottava"><head>6</head>
<l>e quel ch'a Chiariello e al re Mambrino</l>
<l>diede la morte, e il regno lor disfece.</l>
<l>Di questo sangue, dove ne l'Eusino</l>
<l>l'Istro ne vien con otto corna o diece,</l>
<l>al duca Amone, il qual già peregrino</l>
<l>vi capitò, la madre mia mi fece:</l>
<l>e l'anno è ormai ch'io la lasciai dolente,</l>
<l>per gire in Francia a ritrovar mia gente.</l>
</lg>
<lg type="ottava"><head>7</head>
<l>Ma non potei finire il mio viaggio,</l>
<l>che qua mi spinse un tempestoso Noto.</l>
<l>Son dieci mesi o più che stanza v'aggio,</l>
<l>che tutti i giorni e tutte l'ore noto.</l>
<l>Nominato son io Guidon Selvaggio,</l>
<l>di poca pruova ancora e poco noto.</l>
<l>Uccisi qui Argilon da Melibea</l>
<l>con dieci cavallier che seco avea.</l>
</lg>
<lg type="ottava"><head>8</head>
<l>Feci la pruova ancor de le donzelle:</l>
<l>così n'ho diece a' miei piaceri allato;</l>
<l>et alla scelta mia son le più belle,</l>
<l>e son le più gentil di questo stato.</l>
<l>E queste reggo e tutte l'altre; ch'elle</l>
<l>di sé m'hanno governo e scettro dato:</l>
<l>così daranno a qualunque altro arrida</l>
<l>Fortuna sì, che la decina ancida. -</l>
</lg>
<lg type="ottava"><head>9</head>
<l>I cavallier domandano a Guidone,</l>
<l>com'ha sì pochi maschi il tenitoro;</l>
<l>e s'alle moglie hanno suggezione,</l>
<l>come esse l'han negli altri lochi a loro.</l>
<l>Disse Guidon: - Più volte la cagione</l>
<l>udita n'ho da poi che qui dimoro;</l>
<l>e vi sarà, secondo ch'io l'ho udita,</l>
<l>da me, poi che v'aggrada, riferita.</l>
</lg>
<lg type="ottava"><head>10</head>
<l>Al tempo che tornâr dopo anni venti</l>
<l>da Troia i Greci (che durò l'assedio</l>
<l>dieci, e dieci altri da contrari venti</l>
<l>furo agitati in mar con troppo tedio),</l>
<l>trovâr che le lor donne agli tormenti</l>
<l>di tanta absenzia avean preso rimedio:</l>
<l>tutte s'avean gioveni amanti eletti,</l>
<l>per non si raffreddar sole nei letti.</l>
</lg>
<lg type="ottava"><head>11</head>
<l>Le case lor trovaro i Greci piene</l>
<l>de l'altrui figli; e per parer commune</l>
<l>perdonano alle mogli, che san bene</l>
<l>che tanto non potean viver digiune:</l>
<l>ma ai figli degli adulteri conviene</l>
<l>altrove procacciarsi altre fortune;</l>
<l>che tolerar non vogliono i mariti</l>
<l>che più alle spese lor sieno notriti.</l>
</lg>
<lg type="ottava"><head>12</head>
<l>Sono altri esposti, altri tenuti occulti</l>
<l>da le lor madri e sostenuti in vita.</l>
<l>In varie squadre quei ch'erano adulti</l>
<l>feron, chi qua chi là, tutti partita.</l>
<l>Per altri l'arme son, per altri culti</l>
<l>gli studi e l'arti; altri la terra trita;</l>
<l>serve altri in corte; altri è guardian di gregge,</l>
<l>come piace a colei che qua giù regge.</l>
</lg>
<lg type="ottava"><head>13</head>
<l>Partì fra gli altri un giovinetto, figlio</l>
<l>di Clitemnestra, la crudel regina,</l>
<l>di diciotto anni, fresco come un giglio,</l>
<l>o rosa còlta allor di su la spina.</l>
<l>Questi, armato un suo legno, a dar di piglio</l>
<l>si pose e a depredar per la marina</l>
<l>in compagnia di cento giovinetti</l>
<l>del tempo suo, per tutta Grecia eletti.</l>
</lg>
<lg type="ottava"><head>14</head>
<l>I Cretesi in quel tempo, che cacciato</l>
<l>il crudo Idomeneo del regno aveano,</l>
<l>e per assicurarsi il nuovo stato,</l>
<l>d'uomini e d'arme adunazion faceano;</l>
<l>fêro con bon stipendio lor soldato</l>
<l>Falanto (così al giovine diceano),</l>
<l>e lui con tutti quei che seco avea</l>
<l>poser per guardia alla città Dictea.</l>
</lg>
<lg type="ottava"><head>15</head>
<l>Fra cento alme città ch'erano in Creta,</l>
<l>Dictea più ricca e più piacevol era,</l>
<l>di belle donne et amorose lieta,</l>
<l>lieta di giochi da matino a sera:</l>
<l>e com'era ogni tempo consueta</l>
<l>d'accarezzar la gente forestiera,</l>
<l>fe' a costor sì, che molto non rimase</l>
<l>a fargli anco signor de le lor case.</l>
</lg>
<lg type="ottava"><head>16</head>
<l>Eran gioveni tutti e belli affatto</l>
<l>(che 'l fior di Grecia avea Falanto eletto):</l>
<l>sì ch'alle belle donne, al primo tratto</l>
<l>che v'apparîr, trassero i cor del petto.</l>
<l>Poi che non men che belli, ancora in fatto</l>
<l>si dimostrâr buoni e gagliardi al letto,</l>
<l>si fêro ad esse in pochi dì sì grati,</l>
<l>che sopra ogn'altro ben n'erano amati.</l>
</lg>
<lg type="ottava"><head>17</head>
<l>Finita che d'accordo è poi la guerra</l>
<l>per cui stato Falanto era condutto,</l>
<l>e lo stipendio militar si serra,</l>
<l>sì che non v'hanno i gioveni più frutto,</l>
<l>e per questo lasciar voglion la terra;</l>
<l>fan le donne di Creta maggior lutto,</l>
<l>e per ciò versan più dirotti pianti,</l>
<l>che se i lor padri avesson morti avanti.</l>
</lg>
<lg type="ottava"><head>18</head>
<l>Da le lor donne i gioveni assai fôro,</l>
<l>ciascun per sé, di rimaner pregati:</l>
<l>né volendo restare, esse con loro</l>
<l>n'andâr, lasciando e padri e figli e frati,</l>
<l>di ricche gemme e di gran summa d'oro</l>
<l>avendo i lor dimestici spogliati;</l>
<l>che la pratica fu tanto secreta,</l>
<l>che non sentì la fuga uomo di Creta.</l>
</lg>
<lg type="ottava"><head>19</head>
<l>Sì fu propizio il vento, sì fu l'ora</l>
<l>commoda, che Falanto a fuggir colse,</l>
<l>che molte miglia erano usciti fuora,</l>
<l>quando del danno suo Creta si dolse.</l>
<l>Poi questa spiaggia, inabitata allora,</l>
<l>trascorsi per fortuna li raccolse.</l>
<l>Qui si posaro, e qui sicuri tutti</l>
<l>meglio del furto lor videro i frutti.</l>
</lg>
<lg type="ottava"><head>20</head>
<l>Questa lor fu per dieci giorni stanza</l>
<l>di piaceri amorosi tutta piena.</l>
<l>Ma come spesso avvien che l'abondanza</l>
<l>seco in cor giovenil fastidio mena,</l>
<l>tutti d'accordo fur di restar sanza</l>
<l>femine, e liberarsi di tal pena;</l>
<l>che non è soma da portar sì grave,</l>
<l>come aver donna, quando a noia s'have.</l>
</lg>
<lg type="ottava"><head>21</head>
<l>Essi che di guadagno e di rapine</l>
<l>eran bramosi, e di dispendio parchi,</l>
<l>vider ch'a pascer tante concubine,</l>
<l>d'altro che d'aste avean bisogno e d'archi:</l>
<l>sì che sole lasciâr qui le meschine,</l>
<l>e se n'andâr di lor ricchezze carchi</l>
<l>là dove in Puglia in ripa al mar poi sento</l>
<l>ch'edificâr la terra di Tarento.</l>
</lg>
<lg type="ottava"><head>22</head>
<l>Le donne, che si videro tradite</l>
<l>dai loro amanti in che più fede aveano,</l>
<l>restâr per alcun dì sì sbigottite,</l>
<l>che statue immote in lito al mar pareano.</l>
<l>Visto poi che da gridi e da infinite</l>
<l>lacrime alcun profitto non traeano,</l>
<l>a pensar cominciaro e ad aver cura</l>
<l>come aiutarsi in tanta lor sciagura.</l>
</lg>
<lg type="ottava"><head>23</head>
<l>E proponendo in mezzo i lor pareri,</l>
<l>altre diceano: in Creta è da tornarsi;</l>
<l>e più tosto all'arbitrio de' severi</l>
<l>padri e d'offesi lor mariti darsi,</l>
<l>che nei deserti liti e boschi fieri,</l>
<l>di disagio e di fame consumarsi.</l>
<l>Altre dicean che lor saria più onesto</l>
<l>affogarsi nel mar, che mai far questo;</l>
</lg>
<lg type="ottava"><head>24</head>
<l>e che manco mal era meretrici</l>
<l>andar pel mondo, andar mendiche o schiave,</l>
<l>che se stesse offerire agli supplìci</l>
<l>di ch'eran degne l'opere lor prave.</l>
<l>Questi e simil partiti le infelici</l>
<l>si proponean, ciascun più duro e grave.</l>
<l>Tra loro al fine una Orontea levosse,</l>
<l>ch'origine traea dal re Minosse;</l>
</lg>
<lg type="ottava"><head>25</head>
<l>la più gioven de l'altre e la più bella</l>
<l>e la più accorta, e ch'avea meno errato:</l>
<l>amato avea Falanto, e a lui pulzella</l>
<l>datasi, e per lui il padre avea lasciato.</l>
<l>Costei mostrando in viso et in favella</l>
<l>il magnanimo cor d'ira infiammato,</l>
<l>redarguendo di tutte altre il detto,</l>
<l>suo parer disse, e fe' seguirne effetto.</l>
</lg>
<lg type="ottava"><head>26</head>
<l>Di questa terra a lei non parve tôrsi,</l>
<l>che conobbe feconda e d'aria sana,</l>
<l>e di limpidi fiumi aver discorsi,</l>
<l>di selve opaca, e la più parte piana;</l>
<l>con porti e foci, ove dal mar ricorsi</l>
<l>per ria fortuna avea la gente estrana,</l>
<l>ch'or d'Africa portava, ora d'Egitto</l>
<l>cose diverse e necessarie al vitto.</l>
</lg>
<lg type="ottava"><head>27</head>
<l>Qui parve a lei fermarsi, e far vendetta</l>
<l>del viril sesso che le avea sì offese:</l>
<l>vuol ch'ogni nave, che da venti astretta</l>
<l>a pigliar venga porto in suo paese,</l>
<l>a sacco, a sangue, a fuoco al fin si metta;</l>
<l>né de la vita a un sol si sia cortese.</l>
<l>Così fu detto e così fu concluso,</l>
<l>e fu fatta la legge e messa in uso.</l>
</lg>
<lg type="ottava"><head>28</head>
<l>Come turbar l'aria sentiano, armate</l>
<l>le femine correan su la marina,</l>
<l>da l'implacabile Orontea guidate,</l>
<l>che diè lor legge e si fe' lor regina:</l>
<l>e de le navi ai liti lor cacciate</l>
<l>faceano incendi orribili e rapina,</l>
<l>uom non lasciando vivo, che novella</l>
<l>dar ne potesse o in questa parte o in quella.</l>
</lg>
<lg type="ottava"><head>29</head>
<l>Così solinghe vissero qualch'anno,</l>
<l>aspre nimiche del sesso virile:</l>
<l>ma conobbero poi, che 'l proprio danno</l>
<l>procaccierian, se non mutavan stile;</l>
<l>che se di lor propagine non fanno,</l>
<l>sarà lor legge in breve irrita e vile,</l>
<l>e mancherà con l'infecondo regno,</l>
<l>dove di farla eterna era il disegno.</l>
</lg>
<lg type="ottava"><head>30</head>
<l>Sì che, temprando il suo rigore un poco,</l>
<l>scelsero, in spazio di quattro anni interi,</l>
<l>di quanti capitaro in questo loco</l>
<l>dieci belli e gagliardi cavallieri,</l>
<l>che per durar ne l'amoroso gioco</l>
<l>contr'esse cento fosser buon guerrieri.</l>
<l>Esse in tutto eran cento; e statuito</l>
<l>ad ogni lor decina fu un marito.</l>
</lg>
<lg type="ottava"><head>31</head>
<l>Prima ne fur decapitati molti</l>
<l>che riusciro al paragon mal forti.</l>
<l>Or questi dieci a buona pruova tolti,</l>
<l>del letto e del governo ebbon consorti;</l>
<l>facendo lor giurar che, se più colti</l>
<l>altri uomini verriano in questi porti,</l>
<l>essi sarian che, spenta ogni pietade,</l>
<l>li porriano ugualmente a fil di spade.</l>
</lg>
<lg type="ottava"><head>32</head>
<l>Ad ingrossare, et a figliar appresso</l>
<l>le donne, indi a temere incominciaro</l>
<l>che tanti nascerian del viril sesso,</l>
<l>che contra lor non avrian poi riparo;</l>
<l>e al fine in man degli uomini rimesso</l>
<l>saria il governo ch'elle avean sì caro:</l>
<l>sì ch'ordinâr, mentre eran gli anni imbelli,</l>
<l>far sì, che mai non fosson lor ribelli.</l>
</lg>
<lg type="ottava"><head>33</head>
<l>Acciò il sesso viril non le soggioghi,</l>
<l>uno ogni madre vuol la legge orrenda,</l>
<l>che tenga seco; gli altri, o li suffoghi,</l>
<l>o fuor del regno li permuti o venda.</l>
<l>Ne mandano per questo in varii luoghi:</l>
<l>e a chi gli porta dicono che prenda</l>
<l>femine, se a baratto aver ne puote;</l>
<l>se non, non torni almen con le man vòte.</l>
</lg>
<lg type="ottava"><head>34</head>
<l>Né uno ancora alleverian, se senza</l>
<l>potesson fare, e mantenere il gregge.</l>
<l>Questa è quanta pietà, quanta clemenza</l>
<l>più ai suoi ch'agli altri usa l'iniqua legge:</l>
<l>gli altri condannan con ugual sentenza;</l>
<l>e solamente in questo si corregge,</l>
<l>che non vuol che, secondo il primiero uso,</l>
<l>le femine gli uccidano in confuso.</l>
</lg>
<lg type="ottava"><head>35</head>
<l>Se dieci o venti o più persone a un tratto</l>
<l>vi fosser giunte, in carcere eran messe:</l>
<l>e d'una al giorno, e non di più, era tratto</l>
<l>il capo a sorte, che perir dovesse</l>
<l>nel tempio orrendo ch'Orontea avea fatto,</l>
<l>dove un altare alla Vendetta eresse;</l>
<l>e dato all'un de' dieci il crudo ufficio</l>
<l>per sorte era di farne sacrificio.</l>
</lg>
<lg type="ottava"><head>36</head>
<l>Dopo molt'anni alle ripe omicide</l>
<l>a dar venne di capo un giovinetto,</l>
<l>la cui stirpe scendea dal buono Alcide,</l>
<l>di gran valor ne l'arme, Elbanio detto.</l>
<l>Qui preso fu, ch'a pena se n'avide,</l>
<l>come quel che venìa senza sospetto;</l>
<l>e con gran guardia in stretta parte chiuso,</l>
<l>con gli altri era serbato al crudel uso.</l>
</lg>
<lg type="ottava"><head>37</head>
<l>Di viso era costui bello e giocondo,</l>
<l>e di maniere e di costumi ornato;</l>
<l>e di parlar sì dolce e sì facondo,</l>
<l>ch'un aspe volentier l'avria ascoltato:</l>
<l>sì che, come di cosa rara al mondo,</l>
<l>de l'esser suo fu tosto rapportato</l>
<l>ad Alessandra figlia d'Orontea,</l>
<l>che di molt'anni grave anco vivea.</l>
</lg>
<lg type="ottava"><head>38</head>
<l>Orontea vivea ancora; e già mancate</l>
<l>tutt'eran l'altre ch'abitâr qui prima:</l>
<l>e diece tante e più n'erano nate,</l>
<l>e in forza eran cresciute e in maggior stima;</l>
<l>né tra diece fucine che serrate</l>
<l>stavan pur spesso, avean più d'una lima;</l>
<l>e dieci cavallieri anco avean cura</l>
<l>di dare a chi venìa fiera aventura.</l>
</lg>
<lg type="ottava"><head>39</head>
<l>Alessandra, bramosa di vedere</l>
<l>il giovinetto ch'avea tante lode,</l>
<l>da la sua matre in singular piacere</l>
<l>impetra sì, ch'Elbanio vede et ode;</l>
<l>e quando vuol partirne, rimanere</l>
<l>si sente il core ove è chi 'l punge e rode:</l>
<l>legar si sente e non sa far contesa,</l>
<l>e al fin dal suo prigion si trova presa.</l>
</lg>
<lg type="ottava"><head>40</head>
<l>Elbanio disse a lei: "Se di pietade</l>
<l>s'avesse, donna, qui notizia ancora,</l>
<l>come se n'ha per tutt'altre contrade,</l>
<l>dovunque il vago sol luce e colora;</l>
<l>io vi osarei, per vostr'alma beltade</l>
<l>ch'ogn'animo gentil di sé inamora,</l>
<l>chiedervi in don la vita mia, che poi</l>
<l>saria ognor presto a spenderla per voi.</l>
</lg>
<lg type="ottava"><head>41</head>
<l>Or quando fuor d'ogni ragion qui sono</l>
<l>privi d'umanitade i cori umani,</l>
<l>non vi domanderò la vita in dono,</l>
<l>che i prieghi miei so ben che sarian vani;</l>
<l>ma che da cavalliero, o tristo o buono</l>
<l>ch'io sia, possi morir con l'arme in mani,</l>
<l>e non come dannato per giudicio,</l>
<l>o come animal bruto in sacrificio".</l>
</lg>
<lg type="ottava"><head>42</head>
<l>Alessandra gentil, ch'umidi avea,</l>
<l>per la pietà del giovinetto, i rai,</l>
<l>rispose: "Ancor che più crudele e rea</l>
<l>sia questa terra, ch'altra fosse mai;</l>
<l>non concedo però che qui Medea</l>
<l>ogni femina sia, come tu fai:</l>
<l>e quando ogn'altra così fosse ancora,</l>
<l>me sola di tant'altre io vo' trar fuora.</l>
</lg>
<lg type="ottava"><head>43</head>
<l>E se ben per adietro io fossi stata</l>
<l>empia e crudel, come qui sono tante,</l>
<l>dir posso che suggetto ove mostrata</l>
<l>per me fosse pietà, non ebbi avante.</l>
<l>Ma ben sarei di tigre più arrabbiata,</l>
<l>e più duro avre' il cor che di diamante,</l>
<l>se non m'avesse tolto ogni durezza</l>
<l>tua beltà, tuo valor, tua gentilezza.</l>
</lg>
<lg type="ottava"><head>44</head>
<l>Così non fosse la legge più forte,</l>
<l>che contra i peregrini è statuita,</l>
<l>come io non schiverei con la mia morte</l>
<l>di ricomprar la tua più degna vita.</l>
<l>Ma non è grado qui di sì gran sorte,</l>
<l>che ti potesse dar libera aita;</l>
<l>e quel che chiedi ancor, ben che sia poco,</l>
<l>difficile ottener fia in questo loco.</l>
</lg>
<lg type="ottava"><head>45</head>
<l>Pur io vedrò di far che tu l'ottenga,</l>
<l>ch'abbi inanzi al morir questo contento;</l>
<l>ma mi dubito ben che te n'avenga,</l>
<l>tenendo il morir lungo, più tormento".</l>
<l>Suggiunse Elbanio: "Quando incontra io venga</l>
<l>a dieci armato, di tal cor mi sento,</l>
<l>che la vita ho speranza di salvarme,</l>
<l>e uccider lor, se tutti fosser arme".</l>
</lg>
<lg type="ottava"><head>46</head>
<l>Alessandra a quel detto non rispose</l>
<l>se non un gran sospiro, e dipartisse,</l>
<l>e portò nel partir mille amorose</l>
<l>punte nel cor, mai non sanabil, fisse.</l>
<l>Venne alla madre, e voluntà le pose</l>
<l>di non lasciar che 'l cavallier morisse,</l>
<l>quando si dimostrasse così forte,</l>
<l>che, solo, avesse posto i dieci a morte.</l>
</lg>
<lg type="ottava"><head>47</head>
<l>La regina Orontea fece raccorre</l>
<l>il suo consiglio, e disse: "A noi conviene</l>
<l>sempre il miglior che ritroviamo, porre</l>
<l>a guardar nostri porti e nostre arene;</l>
<l>e per saper chi ben lasciar, chi tôrre,</l>
<l>prova è sempre da far, quando gli avviene;</l>
<l>per non patir con nostro danno a torto,</l>
<l>che regni il vile, e chi ha valor sia morto.</l>
</lg>
<lg type="ottava"><head>48</head>
<l>A me par, se a voi par, che statuito</l>
<l>sia, ch'ogni cavallier per lo avvenire,</l>
<l>che fortuna abbia tratto al nostro lito,</l>
<l>prima ch'al tempio si faccia morire,</l>
<l>possa egli sol, se gli piace il partito,</l>
<l>incontra i dieci alla battaglia uscire;</l>
<l>e se di tutti vincerli è possente,</l>
<l>guardi egli il porto, e seco abbia altra gente.</l>
</lg>
<lg type="ottava"><head>49</head>
<l>Parlo così, perché abbiàn qui un prigione</l>
<l>che par che vincer dieci s'offerisca.</l>
<l>Quando, sol, vaglia tante altre persone,</l>
<l>dignissimo è, per Dio, che s'esaudisca.</l>
<l>Così in contrario avrà punizione,</l>
<l>quando vaneggi e temerario ardisca".</l>
<l>Orontea fine al suo parlar qui pose,</l>
<l>a cui de le più antique una rispose:</l>
</lg>
<lg type="ottava"><head>50</head>
<l>"La principal cagion ch'a far disegno</l>
<l>sul comercio degli uomini ci mosse,</l>
<l>non fu perch'a difender questo regno</l>
<l>del loro aiuto alcun bisogno fosse;</l>
<l>che per far questo abbiamo ardire e ingegno</l>
<l>da noi medesme, e a sufficienzia posse:</l>
<l>così senza sapessimo far anco,</l>
<l>che non venisse il propagarci a manco!</l>
</lg>
<lg type="ottava"><head>51</head>
<l>Ma poi che senza lor questo non lece,</l>
<l>tolti abbiàn, ma non tanti, in compagnia,</l>
<l>che mai ne sia più d'uno incontra diece,</l>
<l>sì ch'aver di noi possa signoria.</l>
<l>Per conciper di lor questo si fece,</l>
<l>non che di lor difesa uopo ci sia.</l>
<l>La lor prodezza sol ne vaglia in questo,</l>
<l>e sieno ignavi e inutili nel resto.</l>
</lg>
<lg type="ottava"><head>52</head>
<l>Tra noi tenere un uom che sia sì forte,</l>
<l>contrario è in tutto al principal disegno.</l>
<l>Se può un solo a dieci uomini dar morte,</l>
<l>quante donne farà stare egli al segno?</l>
<l>Se i dieci nostri fosser di tal sorte,</l>
<l>il primo dì n'avrebbon tolto il regno.</l>
<l>Non è la via di dominar, se vuoi</l>
<l>por l'arme in mano a chi può più di noi.</l>
</lg>
<lg type="ottava"><head>53</head>
<l>Pon mente ancor, che quando così aiti</l>
<l>Fortuna questo tuo, che i dieci uccida,</l>
<l>di cento donne che de' lor mariti</l>
<l>rimarran prive, sentirai le grida.</l>
<l>Se vuol campar, proponga altri partiti,</l>
<l>ch'esser di dieci gioveni omicida.</l>
<l>Pur, se per far con cento donne è buono</l>
<l>quel che dieci fariano, abbi perdono".</l>
</lg>
<lg type="ottava"><head>54</head>
<l>Fu d'Artemia crudel questo il parere</l>
<l>(così avea nome); e non mancò per lei</l>
<l>di far nel tempio Elbanio rimanere</l>
<l>scannato inanzi agli spietati dèi.</l>
<l>Ma la madre Orontea che compiacere</l>
<l>vòlse alla figlia, replicò a colei</l>
<l>altre et altre ragioni, e modo tenne</l>
<l>che nel senato il suo parer s'ottenne.</l>
</lg>
<lg type="ottava"><head>55</head>
<l>L'aver Elbanio di bellezza il vanto</l>
<l>sopra ogni cavallier che fosse al mondo,</l>
<l>fu nei cor de le giovani di tanto,</l>
<l>ch'erano in quel consiglio, e di tal pondo,</l>
<l>che 'l parer de le vecchie andò da canto,</l>
<l>che con Artemia volean far secondo</l>
<l>l'ordine antiquo; né lontan fu molto</l>
<l>ad esser per favore Elbanio assolto.</l>
</lg>
<lg type="ottava"><head>56</head>
<l>Di perdonargli in somma fu concluso,</l>
<l>ma poi che la decina avesse spento,</l>
<l>e che ne l'altro assalto fosse ad uso</l>
<l>di diece donne buono, e non di cento.</l>
<l>Di carcer l'altro giorno fu dischiuso;</l>
<l>e avuto arme e cavallo a suo talento,</l>
<l>contra dieci guerrier, solo, si mise,</l>
<l>e l'uno appresso all'altro in piazza uccise.</l>
</lg>
<lg type="ottava"><head>57</head>
<l>Fu la notte seguente a prova messo</l>
<l>contra diece donzelle ignudo e solo,</l>
<l>dove ebbe all'ardir suo sì buon successo,</l>
<l>che fece il saggio di tutto lo stuolo.</l>
<l>E questo gli acquistò tal grazia appresso</l>
<l>ad Orontea, che l'ebbe per figliuolo;</l>
<l>e gli diede Alessandra e l'altre nove</l>
<l>con ch'avea fatto le notturne prove.</l>
</lg>
<lg type="ottava"><head>58</head>
<l>E lo lasciò con Alessandra bella,</l>
<l>che poi diè nome a questa terra, erede,</l>
<l>con patto, ch'a servare egli abbia quella</l>
<l>legge, et ogn'altro che da lui succede:</l>
<l>che ciascun che già mai sua fiera stella</l>
<l>farà qui por lo sventurato piede,</l>
<l>elegger possa, o in sacrificio darsi,</l>
<l>o con dieci guerrier, solo, provarsi.</l>
</lg>
<lg type="ottava"><head>59</head>
<l>E se gli avvien che 'l dì gli uomini uccida,</l>
<l>la notte con le femine si provi;</l>
<l>e quando in questo ancor tanto gli arrida</l>
<l>la sorte sua, che vincitor si trovi,</l>
<l>sia del femineo stuol principe e guida,</l>
<l>e la decina a scelta sua rinovi,</l>
<l>con la qual regni, fin ch'un altro arrivi,</l>
<l>che sia più forte, e lui di vita privi.</l>
</lg>
<lg type="ottava"><head>60</head>
<l>Appresso a dua mila anni il costume empio</l>
<l>si è mantenuto, e si mantiene ancora;</l>
<l>e sono pochi giorni che nel tempio</l>
<l>uno infelice peregrin non mora.</l>
<l>Se contra dieci alcun chiede, ad esempio</l>
<l>d'Elbanio, armarsi (che ve n'è talora),</l>
<l>spesso la vita al primo assalto lassa;</l>
<l>né di mille uno all'altra prova passa.</l>
</lg>
<lg type="ottava"><head>61</head>
<l>Pur ci passano alcuni, ma sì rari,</l>
<l>che su le dita annoverar si ponno.</l>
<l>Uno di questi fu Argilon: ma guari</l>
<l>con la decina sua non fu qui donno;</l>
<l>che cacciandomi qui venti contrari,</l>
<l>gli occhi gli chiusi in sempiterno sonno.</l>
<l>Così fossi io con lui morto quel giorno,</l>
<l>prima che viver servo in tanto scorno.</l>
</lg>
<lg type="ottava"><head>62</head>
<l>Che piaceri amorosi e riso e gioco,</l>
<l>che suole amar ciascun de la mia etade,</l>
<l>le purpure e le gemme e l'aver loco</l>
<l>inanzi agli altri ne la sua cittade,</l>
<l>potuto hanno, per Dio, mai giovar poco</l>
<l>all'uom che privo sia di libertade:</l>
<l>e 'l non poter mai più di qui levarmi,</l>
<l>servitù grave e intolerabil parmi.</l>
</lg>
<lg type="ottava"><head>63</head>

<l>Il vedermi lograr dei miglior anni</l>
<l>il più bel fiore in sì vile opra e molle,</l>
<l>tiemmi il cor sempre in stimulo e in affanni,</l>
<l>et ogni gusto di piacer mi tolle.</l>
<l>La fama del mio sangue spiega i vanni</l>
<l>per tutto 'l mondo, e fin al ciel s'estolle;</l>
<l>che forse buona parte anch'io n'avrei,</l>
<l>s'esser potessi coi fratelli miei.</l>
</lg>
<lg type="ottava"><head>64</head>
<l>Parmi ch'ingiuria il mio destin mi faccia,</l>
<l>avendomi a sì vil servigio eletto;</l>
<l>come chi ne l'armento il destrier caccia,</l>
<l>il qual d'occhi o di piedi abbia difetto,</l>
<l>o per altro accidente che dispiaccia,</l>
<l>sia fatto all'arme e a miglior uso inetto:</l>
<l>né sperando io, se non per morte, uscire</l>
<l>di sì vil servitù, bramo morire. -</l>
</lg>
<lg type="ottava"><head>65</head>
<l>Guidon qui fine alle parole pose,</l>
<l>e maledì quel giorno per isdegno,</l>
<l>il qual dei cavallieri e de le spose</l>
<l>gli diè vittoria in acquistar quel regno.</l>
<l>Astolfo stette a udire, e si nascose</l>
<l>tanto, che si fe' certo a più d'un segno,</l>
<l>che, come detto avea, questo Guidone</l>
<l>era figliol del suo parente Amone.</l>
</lg>
<lg type="ottava"><head>66</head>
<l>Poi gli rispose: - Io sono il duca inglese,</l>
<l>il tuo cugino Astolfo; - et abbracciollo,</l>
<l>e con atto amorevole e cortese,</l>
<l>non senza sparger lagrime, baciollo.</l>
<l>- Caro parente mio, non più palese</l>
<l>tua madre ti potea por segno al collo;</l>
<l>ch'a farne fede che tu sei de' nostri,</l>
<l>basta il valor che con la spada mostri. -</l>
</lg>
<lg type="ottava"><head>67</head>
<l>Guidon, ch'altrove avria fatto gran festa</l>
<l>d'aver trovato un sì stretto parente,</l>
<l>quivi l'accolse con la faccia mesta,</l>
<l>perché fu di vedervilo dolente.</l>
<l>Se vive, sa ch'Astolfo schiavo resta,</l>
<l>né il termine è più là che 'l dì seguente;</l>
<l>se fia libero Astolfo, ne more esso:</l>
<l>sì che 'l ben d'uno è il mal de l'altro espresso.</l>
</lg>
<lg type="ottava"><head>68</head>
<l>Gli duol che gli altri cavallieri ancora</l>
<l>abbia, vincendo, a far sempre captivi;</l>
<l>né più, quando esso in quel contrasto mora,</l>
<l>potrà giovar che servitù lor schivi:</l>
<l>che se d'un fango ben gli porta fuora,</l>
<l>e poi s'inciampi come all'altro arrivi,</l>
<l>avrà lui senza pro vinto Marfisa;</l>
<l>ch'essi pur ne fien schiavi, et ella uccisa.</l>
</lg>
<lg type="ottava"><head>69</head>
<l>Da l'altro canto avea l'acerba etade,</l>
<l>la cortesia e il valor del giovinetto</l>
<l>d'amore intenerito e di pietade</l>
<l>tanto a Marfisa et ai compagni il petto,</l>
<l>che, con morte di lui lor libertade</l>
<l>esser dovendo, avean quasi a dispetto:</l>
<l>e se Marfisa non può far con manco</l>
<l>ch'uccider lui, vuol essa morir anco.</l>
</lg>
<lg type="ottava"><head>70</head>
<l>Ella disse a Guidon: - Vientene insieme</l>
<l>con noi, ch'a viva forza usciren quinci. -</l>
<l>- Deh (rispose Guidon) lascia ogni speme</l>
<l>di mai più uscirne, o perdi meco o vinci. -</l>
<l>Ella suggiunse: - Il mio cor mai non teme</l>
<l>di non dar fine a cosa che cominci;</l>
<l>né trovar so la più sicura strada</l>
<l>di quella ove mi sia guida la spada.</l>
</lg>
<lg type="ottava"><head>71</head>
<l>Tal ne la piazza ho il tuo valor provato,</l>
<l>che, s'io son teco, ardisco ad ogn'impresa.</l>
<l>Quando la turba intorno allo steccato</l>
<l>sarà domani in sul teatro ascesa,</l>
<l>io vo' che l'uccidian per ogni lato,</l>
<l>o vada in fuga o cerchi far difesa,</l>
<l>e ch'agli lupi e agli avoltoi del loco</l>
<l>lasciamo i corpi, e la cittade al fuoco. -</l>
</lg>
<lg type="ottava"><head>72</head>
<l>Suggiunse a lei Guidon: - Tu m'avrai pronto</l>
<l>a seguitarti et a morirti a canto,</l>
<l>ma vivi rimaner non facciàn conto;</l>
<l>bastar ne può di vendicarci alquanto:</l>
<l>che spesso dieci mila in piazza conto</l>
<l>del popul feminile, et altretanto</l>
<l>resta a guardare e porto e ròcca e mura,</l>
<l>né alcuna via d'uscir trovo sicura. -</l>
</lg>
<lg type="ottava"><head>73</head>
<l>Disse Marfisa: - E molto più sieno elle</l>
<l>degli uomini che Serse ebbe già intorno,</l>
<l>e sieno più de l'anime ribelle</l>
<l>ch'uscîr del ciel con lor perpetuo scorno;</l>
<l>se tu sei meco, o almen non sie con quelle,</l>
<l>tutte le voglio uccidere in un giorno. -</l>
<l>Guidon suggiunse: - Io non ci so via alcuna</l>
<l>ch'a valer n'abbia, se non val quest'una.</l>
</lg>
<lg type="ottava"><head>74</head>
<l>Ne può sola salvar, se ne succede,</l>
<l>quest'una ch'io dirò, ch'or mi soviene.</l>
<l>Fuor ch'alle donne, uscir non si concede</l>
<l>né metter piede in su le salse arene:</l>
<l>e per questo commettermi alla fede</l>
<l>d'una de le mie donne mi conviene,</l>
<l>del cui perfetto amor fatta ho sovente</l>
<l>più pruova ancor, ch'io non farò al presente.</l>
</lg>
<lg type="ottava"><head>75</head>
<l>Non men di me tormi costei disia</l>
<l>di servitù, pur che ne venga meco;</l>
<l>che così spera, senza compagnia</l>
<l>de le rivali sue, ch'io viva seco.</l>
<l>Ella nel porto o fuste o saettia</l>
<l>farà ordinar, mentre è ancor l'aer cieco,</l>
<l>che i marinari vostri troveranno</l>
<l>acconcia a navigar, come vi vanno.</l>
</lg>
<lg type="ottava"><head>76</head>
<l>Dietro a me tutti in un drappel ristretti,</l>
<l>cavallieri, mercanti e galeotti,</l>
<l>ch'ad albergarvi sotto a questi tetti</l>
<l>meco, vostra mercé, sète ridotti,</l>
<l>avrete a farvi amplo sentier coi petti,</l>
<l>se del nostro camin siamo interrotti:</l>
<l>così spero, aiutandoci le spade,</l>
<l>ch'io vi trarrò de la crudel cittade. -</l>
</lg>
<lg type="ottava"><head>77</head>
<l>- Tu fa come ti par (disse Marfisa),</l>
<l>ch'io son per me d'uscir di qui sicura.</l>
<l>Più facil fia che di mia mano uccisa</l>
<l>la gente sia, che è dentro a queste mura,</l>
<l>che mi veggi fuggire, o in altra guisa</l>
<l>alcun possa notar ch'abbi paura.</l>
<l>Vo' uscir di giorno, e sol per forza d'arme;</l>
<l>che per ogn'altro modo obbrobrio parme.</l>
</lg>
<lg type="ottava"><head>78</head>
<l>S'io ci fossi per donna conosciuta,</l>
<l>so ch'avrei da le donne onore e pregio;</l>
<l>e volentieri io ci sarei tenuta,</l>
<l>e tra le prime forse del collegio:</l>
<l>ma con costoro essendoci venuta,</l>
<l>non ci vo' d'essi aver più privilegio.</l>
<l>Troppo error fôra ch'io mi stessi o andassi</l>
<l>libera, e gli altri in servitù lasciassi. -</l>
</lg>
<lg type="ottava"><head>79</head>
<l>Queste parole et altre seguitando,</l>
<l>mostrò Marfisa che 'l rispetto solo</l>
<l>ch'avea al periglio de' compagni (quando</l>
<l>potria loro il suo ardir tornare in duolo),</l>
<l>la tenea che con alto e memorando</l>
<l>segno d'ardir non assalia lo stuolo:</l>
<l>e per questo a Guidon lascia la cura</l>
<l>d'usar la via che più gli par sicura.</l>
</lg>
<lg type="ottava"><head>80</head>
<l>Guidon la notte con Aleria parla</l>
<l>(così avea nome la più fida moglie),</l>
<l>né bisogno gli fu molto pregarla,</l>
<l>che la trovò disposta alle sue voglie.</l>
<l>Ella tolse una nave e fece armarla,</l>
<l>e v'arrecò le sue più ricche spoglie,</l>
<l>fingendo di volere al nuovo albóre</l>
<l>con le compagne uscire in corso fuore.</l>
</lg>
<lg type="ottava"><head>81</head>
<l>Ella avea fatto nel palazzo inanti</l>
<l>spade e lancie arrecar, corazze e scudi,</l>
<l>onde armar si potessero i mercanti</l>
<l>e i galeotti ch'eran mezzo nudi.</l>
<l>Altri dormiro, et altri stêr vegghianti,</l>
<l>compartendo tra lor gli ozii e gli studi;</l>
<l>spesso guardando, e pur con l'arme indosso,</l>
<l>se l'oriente ancor si facea rosso.</l>
</lg>
<lg type="ottava"><head>82</head>
<l>Dal duro volto de la terra il sole</l>
<l>non tollea ancora il velo oscuro et atro;</l>
<l>a pena avea la licaonia prole</l>
<l>per li solchi del ciel volto l'aratro:</l>
<l>quando il femineo stuol, che veder vuole</l>
<l>il fin de la battaglia, empì il teatro,</l>
<l>come ape del suo claustro empie la soglia,</l>
<l>che mutar regno al nuovo tempo voglia.</l>
</lg>
<lg type="ottava"><head>83</head>
<l>Di trombe, di tambur, di suon de corni</l>
<l>il popul risonar fa cielo e terra,</l>
<l>così citando il suo signor, che torni</l>
<l>a terminar la cominciata guerra.</l>
<l>Aquilante e Grifon stavano adorni</l>
<l>de le lor arme, e il duca d'Inghilterra,</l>
<l>Guidon, Marfisa, Sansonetto e tutti</l>
<l>gli altri, chi a piedi e chi a cavallo instrutti.</l>
</lg>
<lg type="ottava"><head>84</head>
<l>Per scender dal palazzo al mare e al porto,</l>
<l>la piazza traversar si convenia,</l>
<l>né v'era altro camin lungo né corto:</l>
<l>così Guidon disse alla compagnia.</l>
<l>E poi che di ben far molto conforto</l>
<l>lor diede, entrò senza rumore in via;</l>
<l>e ne la piazza, dove il popul era,</l>
<l>s'appresentò con più di cento in schiera.</l>
</lg>
<lg type="ottava"><head>85</head>
<l>Molto affrettando i suoi compagni, andava</l>
<l>Guidone all'altra porta per uscire:</l>
<l>ma la gran moltitudine che stava</l>
<l>intorno armata, e sempre atta a ferire,</l>
<l>pensò, come lo vide che menava</l>
<l>seco quegli altri, che volea fuggire;</l>
<l>e tutta a un tratto agli archi suoi ricorse,</l>
<l>e parte, onde s'uscia, venne ad opporse.</l>
</lg>
<lg type="ottava"><head>86</head>
<l>Guidone e gli altri cavallier gagliardi,</l>
<l>e sopra tutti lor Marfisa forte,</l>
<l>al menar de le man non furon tardi,</l>
<l>e molto fêr per isforzar le porte:</l>
<l>ma tanta e tanta copia era dei dardi</l>
<l>che, con ferite dei compagni e morte,</l>
<l>pioveano lor di sopra e d'ogn'intorno,</l>
<l>ch'al fin temean d'averne danno e scorno.</l>
</lg>
<lg type="ottava"><head>87</head>
<l>D'ogni guerrier l'usbergo era perfetto;</l>
<l>che se non era, avean più da temere.</l>
<l>Fu morto il destrier sotto a Sansonetto;</l>
<l>quel di Marfisa v'ebbe a rimanere.</l>
<l>Astolfo tra sé disse: - Ora, ch'aspetto</l>
<l>che mai mi possa il corno più valere?</l>
<l>Io vo' veder, poi che non giova spada,</l>
<l>s'io so col corno assicurar la strada. -</l>
</lg>
<lg type="ottava"><head>88</head>
<l>Come aiutar ne le fortune estreme</l>
<l>sempre si suol, si pone il corno a bocca.</l>
<l>Par che la terra e tutto 'l mondo trieme,</l>
<l>quando l'orribil suon ne l'aria scocca.</l>
<l>Sì nel cor de la gente il timor preme,</l>
<l>che per disio di fuga si trabocca</l>
<l>giù del teatro sbigottita e smorta,</l>
<l>non che lasci la guardia de la porta.</l>
</lg>
<lg type="ottava"><head>89</head>
<l>Come talor si getta e si periglia</l>
<l>e da finestra e da sublime loco</l>
<l>l'esterrefatta subito famiglia,</l>
<l>che vede appresso e d'ogn'intorno il fuoco,</l>
<l>che mentre le tenea gravi le ciglia</l>
<l>il pigro sonno, crebbe a poco a poco;</l>
<l>così, messa la vita in abandono,</l>
<l>ognun fuggia lo spaventoso suono.</l>
</lg>
<lg type="ottava"><head>90</head>
<l>Di qua di là, di su di giù smarrita</l>
<l>surge la turba, e di fuggir procaccia.</l>
<l>Son più di mille a un tempo ad ogni uscita:</l>
<l>cascano a monti, e l'una l'altra impaccia.</l>
<l>In tanta calca perde altra la vita;</l>
<l>da palchi e da finestre altra si schiaccia:</l>
<l>più d'un braccio si rompe e d'una testa,</l>
<l>di ch'altra morta, altra storpiata resta.</l>
</lg>
<lg type="ottava"><head>91</head>
<l>Il pianto e 'l grido insino al ciel saliva,</l>
<l>d'alta ruina misto e di fraccasso.</l>
<l>Affretta, ovunque il suon del corno arriva,</l>
<l>la turba spaventata in fuga il passo.</l>
<l>Se udite dir che d'ardimento priva</l>
<l>la vil plebe si mostri e di cor basso,</l>
<l>non vi maravigliate; che natura</l>
<l>è de la lepre aver sempre paura.</l>
</lg>
<lg type="ottava"><head>92</head>
<l>Ma che direte del già tanto fiero</l>
<l>cor di Marfisa e di Guidon Selvaggio?</l>
<l>dei dua giovini figli d'Oliviero,</l>
<l>che già tanto onoraro il lor lignaggio?</l>
<l>Già cento mila avean stimato un zero;</l>
<l>e in fuga or se ne van senza coraggio,</l>
<l>come conigli, o timidi colombi</l>
<l>a cui vicino alto rumor rimbombi.</l>
</lg>
<lg type="ottava"><head>93</head>
<l>Così noceva ai suoi come agli strani</l>
<l>la forza che nel corno era incantata.</l>
<l>Sansonetto, Guidone e i duo germani</l>
<l>fuggon dietro a Marfisa spaventata;</l>
<l>né fuggendo ponno ir tanto lontani,</l>
<l>che lor non sia l'orecchia anco intronata.</l>
<l>Scorre Astolfo la terra in ogni lato,</l>
<l>dando via sempre al corno maggior fiato.</l>
</lg>
<lg type="ottava"><head>94</head>
<l>Chi scese al mare, e chi poggiò su al monte,</l>
<l>e chi tra i boschi ad occultar si venne:</l>
<l>alcuna, senza mai volger la fronte,</l>
<l>fuggir per dieci dì non si ritenne:</l>
<l>uscì in tal punto alcuna fuor del ponte,</l>
<l>ch'in vita sua mai più non vi rivenne.</l>
<l>Sgombraro in modo e piazze e templi e case,</l>
<l>che quasi vòta la città rimase.</l>
</lg>
<lg type="ottava"><head>95</head>
<l>Marfisa e 'l bon Guidone e i duo fratelli</l>
<l>e Sansonetto, pallidi e tremanti,</l>
<l>fuggiano inverso il mare, e dietro a quelli</l>
<l>fuggiano i marinari e i mercatanti;</l>
<l>ove Aleria trovâr, che, fra i castelli,</l>
<l>loro avea un legno apparechiato inanti.</l>
<l>Quindi, poi ch'in gran fretta li raccolse,</l>
<l>diè i remi all'acqua et ogni vela sciolse.</l>
</lg>
<lg type="ottava"><head>96</head>
<l>Dentro e d'intorno il duca la cittade</l>
<l>avea scorsa dai colli insino all'onde;</l>
<l>fatto avea vòte rimaner le strade:</l>
<l>ognun lo fugge, ognun se gli nasconde.</l>
<l>Molte trovate fur, che per viltade</l>
<l>s'eran gittate in parti oscure e immonde;</l>
<l>e molte, non sappiendo ove s'andare,</l>
<l>messesi a nuoto et affogate in mare.</l>
</lg>
<lg type="ottava"><head>97</head>
<l>Per trovare i compagni il duca viene,</l>
<l>che si credea di riveder sul molo.</l>
<l>Si volge intorno, e le deserte arene</l>
<l>guarda per tutto, e non v'appare un solo.</l>
<l>Leva più gli occhi, e in alto a vele piene</l>
<l>da sé lontani andar li vede a volo:</l>
<l>sì che gli convien fare altro disegno</l>
<l>al suo camin, poi che partito è il legno.</l>
</lg>
<lg type="ottava"><head>98</head>
<l>Lasciamolo andar pur - né vi rincresca</l>
<l>che tanta strada far debba soletto</l>
<l>per terra d'infedeli e barbaresca,</l>
<l>dove mai non si va senza sospetto:</l>
<l>non è periglio alcuno, onde non esca</l>
<l>con quel suo corno, e n'ha mostrato effetto; -</l>
<l>e dei compagni suoi pigliamo cura,</l>
<l>ch'al mar fuggian tremando di paura.</l>
</lg>
<lg type="ottava"><head>99</head>
<l>A piena vela si cacciaron lunge</l>
<l>da la crudele e sanguinosa spiaggia:</l>
<l>e poi che di gran lunga non li giunge</l>
<l>l'orribil suon ch'a spaventar più gli aggia,</l>
<l>insolita vergogna sì gli punge,</l>
<l>che, com'un fuoco, a tutti il viso raggia.</l>
<l>L'un non ardisce a mirar l'altro, e stassi</l>
<l>tristo, senza parlar, con gli occhi bassi.</l>
</lg>
<lg type="ottava"><head>100</head>
<l>Passa il nocchiero, al suo viaggio intento,</l>
<l>e Cipro e Rodi, e giù per l'onda egea</l>
<l>da sé vede fuggire isole cento</l>
<l>col periglioso capo di Malea;</l>
<l>e con propizio et immutabil vento</l>
<l>asconder vede la greca Morea;</l>
<l>volta Sicilia, e per lo mar Tirreno</l>
<l>costeggia de l'Italia il lito ameno:</l>
</lg>
<lg type="ottava"><head>101</head>
<l>e sopra Luna ultimamente sorse,</l>
<l>dove lasciato avea la sua famiglia.</l>
<l>Dio ringraziando che 'l pelago corse</l>
<l>senza più danno, il noto lito piglia.</l>
<l>Quindi un nochier trovâr per Francia sciorse,</l>
<l>il qual di venir seco li consiglia:</l>
<l>e nel suo legno ancor quel dì montaro,</l>
<l>et a Marsilia in breve si trovaro.</l>
</lg>
<lg type="ottava"><head>102</head>
<l>Quivi non era Bradamante allora,</l>
<l>ch'aver solea governo del paese;</l>
<l>che se vi fosse, a far seco dimora</l>
<l>gli avria sforzati con parlar cortese.</l>
<l>Sceser nel lito, e la medesima ora</l>
<l>dai quattro cavallier congedo prese</l>
<l>Marfisa, e da la donna del Selvaggio;</l>
<l>e pigliò alla ventura il suo viaggio,</l>
</lg>
<lg type="ottava"><head>103</head>
<l>dicendo che lodevole non era</l>
<l>ch'andasser tanti cavallieri insieme:</l>
<l>che gli storni e i colombi vanno in schiera,</l>
<l>i daini e i cervi e ogn'animal che teme;</l>
<l>ma l'audace falcon, l'aquila altiera,</l>
<l>che ne l'aiuto altrui non metton speme,</l>
<l>orsi, tigri, leon, soli ne vanno;</l>
<l>che di più forza alcun timor non hanno.</l>
</lg>
<lg type="ottava"><head>104</head>
<l>Nessun degli altri fu di quel pensiero;</l>
<l>sì ch'a lei sola toccò a far partita.</l>
<l>Per mezzo i boschi e per strano sentiero</l>
<l>dunque ella se n'andò sola e romita.</l>
<l>Grifone il bianco et Aquilante il nero</l>
<l>pigliâr con gli altri duo la via più trita,</l>
<l>e giunsero a un castello il dì seguente,</l>
<l>dove albergati fur cortesemente.</l>
</lg>
<lg type="ottava"><head>105</head>
<l>Cortesemente dico in apparenza,</l>
<l>ma tosto vi sentîr contrario effetto;</l>
<l>che 'l signor del castel, benivolenza</l>
<l>fingendo e cortesia, lor dè ricetto:</l>
<l>e poi la notte, che sicuri senza</l>
<l>timor dormian, gli fe' pigliar nel letto;</l>
<l>né prima li lasciò, che d'osservare</l>
<l>una costuma ria li fe' giurare.</l>
</lg>
<lg type="ottava"><head>106</head>
<l>Ma vo' seguir la bellicosa donna,</l>
<l>prima, Signor, che di costor più dica.</l>
<l>Passò Druenza, il Rodano e la Sonna,</l>
<l>e venne a piè d'una montagna aprica.</l>
<l>Quivi lungo un torrente, in negra gonna</l>
<l>vide venire una femina antica,</l>
<l>che stanca e lassa era di lunga via,</l>
<l>ma via più afflitta di malenconia.</l>
</lg>
<lg type="ottava"><head>107</head>
<l>Questa è la vecchia che solea servire</l>
<l>ai malandrin nel cavernoso monte,</l>
<l>là dove alta giustizia fe' venire</l>
<l>e dar lor morte il paladino conte.</l>
<l>La vecchia, che timore ha di morire</l>
<l>per le cagion che poi vi saran conte,</l>
<l>già molti dì va per via oscura e fosca,</l>
<l>fuggendo ritrovar chi la conosca.</l>
</lg>
<lg type="ottava"><head>108</head>
<l>Quivi d'estrano cavallier sembianza</l>
<l>l'ebbe Marfisa all'abito e all'arnese;</l>
<l>e perciò non fuggì, com'avea usanza</l>
<l>fuggir dagli altri ch'eran del paese;</l>
<l>anzi con sicurezza e con baldanza</l>
<l>si fermò al guado, e di lontan l'attese:</l>
<l>al guado del torrente, ove trovolla,</l>
<l>la vecchia le uscì incontra e salutolla.</l>
</lg>
<lg type="ottava"><head>109</head>
<l>Poi la pregò che seco oltr'a quell'acque</l>
<l>ne l'altra ripa in groppa la portasse.</l>
<l>Marfisa, che gentil fu da che nacque,</l>
<l>di là dal fiumicel seco la trasse;</l>
<l>e portarla anch'un pezzo non le spiacque,</l>
<l>fin ch'a miglior camin la ritornasse,</l>
<l>fuor d'un gran fango; e al fin di quel sentiero</l>
<l>si videro all'incontro un cavalliero.</l>
</lg>
<lg type="ottava"><head>110</head>
<l>Il cavallier su ben guernita sella,</l>
<l>di lucide arme e di bei panni ornato,</l>
<l>verso il fiume venìa, da una donzella</l>
<l>e da un solo scudiero accompagnato.</l>
<l>La donna ch'avea seco era assai bella,</l>
<l>ma d'altiero sembiante e poco grato,</l>
<l>tutta d'orgoglio e di fastidio piena,</l>
<l>del cavallier ben degna che la mena.</l>
</lg>
<lg type="ottava"><head>111</head>
<l>Pinabello, un de' conti maganzesi,</l>
<l>era quel cavallier ch'ella avea seco;</l>
<l>quel medesmo che dianzi a pochi mesi</l>
<l>Bradamante gittò nel cavo speco.</l>
<l>Quei sospir, quei singulti così accesi,</l>
<l>quel pianto che lo fe' già quasi cieco,</l>
<l>tutto fu per costei ch'or seco avea,</l>
<l>che 'l negromante allor gli ritenea.</l>
</lg>
<lg type="ottava"><head>112</head>
<l>Ma poi che fu levato di sul colle</l>
<l>l'incantato castel del vecchio Atlante,</l>
<l>e che poté ciascuno ire ove volle,</l>
<l>per opra e per virtù di Bradamante;</l>
<l>costei, ch'agli disii facile e molle</l>
<l>di Pinabel sempre era stata inante,</l>
<l>si tornò a lui, et in sua compagnia</l>
<l>da un castello ad un altro or se ne gìa.</l>
</lg>
<lg type="ottava"><head>113</head>
<l>E sì come vezzosa era e mal usa,</l>
<l>quando vide la vecchia di Marfisa,</l>
<l>non si poté tenere a bocca chiusa</l>
<l>di non la motteggiar con beffe e risa.</l>
<l>Marfisa altiera, appresso a cui non s'usa</l>
<l>sentirsi oltraggio in qual si voglia guisa,</l>
<l>rispose d'ira accesa alla donzella,</l>
<l>che di lei quella vecchia era più bella;</l>
</lg>
<lg type="ottava"><head>114</head>
<l>e ch'al suo cavallier volea provallo,</l>
<l>con patto di poi tôrre a lei la gonna</l>
<l>e il palafren ch'avea, se da cavallo</l>
<l>gittava il cavallier di ch'era donna.</l>
<l>Pinabel che faria, tacendo, fallo,</l>
<l>di risponder con l'arme non assonna:</l>
<l>piglia lo scudo e l'asta, e il destrier gira,</l>
<l>poi vien Marfisa a ritrovar con ira.</l>
</lg>
<lg type="ottava"><head>115</head>
<l>Marfisa incontra una gran lancia afferra,</l>
<l>e ne la vista a Pinabel l'arresta,</l>
<l>e sì stordito lo riversa in terra,</l>
<l>che tarda un'ora a rilevar la testa.</l>
<l>Marfisa, vincitrice de la guerra,</l>
<l>fe' trarre a quella giovane la vesta.</l>
<l>et ogn'altro ornamento le fe' porre,</l>
<l>e ne fe' il tutto alla sua vecchia tôrre:</l>
</lg>
<lg type="ottava"><head>116</head>
<l>e di quel giovenile abito vòlse</l>
<l>che si vestisse e se n'ornasse tutta;</l>
<l>e fe' che 'l palafreno anco si tolse,</l>
<l>che la giovane avea quivi condutta.</l>
<l>Indi al preso camin con lei si volse,</l>
<l>che quant'era più ornata, era più brutta.</l>
<l>Tre giorni se n'andâr per lunga strada,</l>
<l>senza far cosa onde a parlar m'accada.</l>
</lg>
<lg type="ottava"><head>117</head>
<l>Il quarto giorno un cavallier trovaro,</l>
<l>che venìa in fretta galoppando solo.</l>
<l>Se di saper chi sia forse v'è caro,</l>
<l>dicovi ch'è Zerbin, di re figliuolo,</l>
<l>di virtù esempio e di bellezza raro,</l>
<l>che se stesso rodea d'ira e di duolo</l>
<l>di non aver potuto far vendetta</l>
<l>d'un che gli avea gran cortesia interdetta.</l>
</lg>
<lg type="ottava"><head>118</head>
<l>Zerbino indarno per la selva corse</l>
<l>dietro a quel suo che gli avea fatto oltraggio;</l>
<l>ma sì a tempo colui seppe via tôrse,</l>
<l>sì seppe nel fuggir prender vantaggio,</l>
<l>sì il bosco e sì una nebbia lo soccorse,</l>
<l>ch'avea offuscato il matutino raggio,</l>
<l>che di man di Zerbin si levò netto,</l>
<l>fin che l'ira e il furor gli uscì del petto.</l>
</lg>
<lg type="ottava"><head>119</head>
<l>Non poté, ancor che Zerbin fosse irato,</l>
<l>tener, vedendo quella vecchia, il riso;</l>
<l>che gli parea dal giovenile ornato</l>
<l>troppo diverso il brutto antiquo viso;</l>
<l>et a Marfisa, che le venìa a lato,</l>
<l>disse: - Guerrier, tu sei pien d'ogni aviso,</l>
<l>che damigella di tal sorte guidi,</l>
<l>che non temi trovar chi te la invidi. -</l>
</lg>
<lg type="ottava"><head>120</head>
<l>Avea la donna (se la crespa buccia</l>
<l>può darne indicio) più de la Sibilla,</l>
<l>e parea, così ornata, una bertuccia,</l>
<l>quando per muover riso alcun vestilla;</l>
<l>et or più brutta par, che si coruccia,</l>
<l>e che dagli occhi l'ira le sfavilla:</l>
<l>ch'a donna non si fa maggior dispetto,</l>
<l>che quando o vecchia o brutta le vien detto.</l>
</lg>
<lg type="ottava"><head>121</head>
<l>Mostrò turbarse l'inclita donzella,</l>
<l>per prenderne piacer, come si prese;</l>
<l>e rispose a Zerbin: - Mia donna è bella,</l>
<l>per Dio, via più che tu non sei cortese;</l>
<l>come ch'io creda che la tua favella</l>
<l>da quel che sente l'animo non scese:</l>
<l>tu fingi non conoscer sua beltade,</l>
<l>per escusar la tua somma viltade.</l>
</lg>
<lg type="ottava"><head>122</head>
<l>E chi saria quel cavallier, che questa</l>
<l>sì giovane e sì bella ritrovasse</l>
<l>senza più compagnia ne la foresta,</l>
<l>e che di farla sua non si provasse? -</l>
<l>- Sì ben (disse Zerbin) teco s'assesta,</l>
<l>che saria mal ch'alcun te la levasse;</l>
<l>et io per me non son così indiscreto,</l>
<l>che te ne privi mai: stanne pur lieto.</l>
</lg>
<lg type="ottava"><head>123</head>
<l>S'in altro conto aver vuoi a far meco,</l>
<l>di quel ch'io vaglio son per farti mostra;</l>
<l>ma per costei non mi tener sì cieco,</l>
<l>che solamente far voglia una giostra.</l>
<l>O brutta o bella sia, restisi teco:</l>
<l>non vo' partir tanta amicizia vostra.</l>
<l>Ben vi sète accoppiati: io giurerei,</l>
<l>com'ella è bella, tu gagliardo sei. -</l>
</lg>
<lg type="ottava"><head>124</head>
<l>Suggiunse a lui Marfisa: - Al tuo dispetto</l>
<l>di levarmi costei provar convienti.</l>
<l>Non vo' patir ch'un sì leggiadro aspetto</l>
<l>abbi veduto, e guadagnar nol tenti. -</l>
<l>Rispose a lei Zerbin: - Non so a ch'effetto</l>
<l>l'uom si metta a periglio e si tormenti,</l>
<l>per riportarne una vittoria poi,</l>
<l>che giovi al vinto, e al vincitore annoi. -</l>
</lg>
<lg type="ottava"><head>125</head>
<l>- Se non ti par questo partito buono,</l>
<l>te ne do un altro, e ricusar nol déi</l>
<l>(disse a Zerbin Marfisa): che s'io sono</l>
<l>vinto da te, m'abbia a restar costei;</l>
<l>ma s'io te vinco, a forza te la dono.</l>
<l>Dunque provian chi de' star senza lei:</l>
<l>se perdi, converrà che tu le faccia</l>
<l>compagnia sempre, ovunque andar le piaccia. -</l>
</lg>
<lg type="ottava"><head>126</head>
<l>- E così sia, - Zerbin rispose; e volse</l>
<l>a pigliar campo subito il cavallo.</l>
<l>Si levò su le staffe e si raccolse</l>
<l>fermo in arcione, e per non dare in fallo,</l>
<l>lo scudo in mezzo alla donzella colse;</l>
<l>ma parve urtasse un monte di metallo:</l>
<l>et ella in guisa a lui toccò l'elmetto,</l>
<l>che stordito il mandò di sella netto.</l>
</lg>
<lg type="ottava"><head>127</head>
<l>Troppo spiacque a Zerbin l'esser caduto,</l>
<l>ch'in altro scontro mai più non gli avvenne,</l>
<l>e n'avea mille e mille egli abbattuto;</l>
<l>et a perpetuo scorno se lo tenne.</l>
<l>Stette per lungo spazio in terra muto;</l>
<l>e più gli dolse poi che gli sovenne</l>
<l>ch'avea promesso e che gli convenia</l>
<l>aver la brutta vecchia in compagnia.</l>
</lg>
<lg type="ottava"><head>128</head>
<l>Tornando a lui la vincitrice in sella,</l>
<l>disse ridendo: - Questa t'appresento;</l>
<l>e quanto più la veggio e grata e bella,</l>
<l>tanto, ch'ella sia tua, più mi contento.</l>
<l>Or tu in mio loco sei campion di quella;</l>
<l>ma la tua fé non se ne porti il vento,</l>
<l>che per sua guida e scorta tu non vada</l>
<l>(come hai promesso) ovunque andar l'aggrada. -</l>
</lg>
<lg type="ottava"><head>129</head>
<l>Senza aspettar risposta urta il destriero</l>
<l>per la foresta, e subito s'imbosca.</l>
<l>Zerbin, che la stimava un cavalliero,</l>
<l>dice alla vecchia: - Fa ch'io lo conosca. -</l>
<l>Et ella non gli tiene ascoso il vero,</l>
<l>onde sa che lo 'ncende e che l'attosca:</l>
<l>- Il colpo fu di man d'una donzella,</l>
<l>che t'ha fatto votar (disse) la sella.</l>
</lg>
<lg type="ottava"><head>130</head>
<l>Pel suo valor costei debitamente</l>
<l>usurpa a' cavallieri e scudo e lancia;</l>
<l>e venuta è pur dianzi d'Oriente</l>
<l>per assaggiare i paladin di Francia. -</l>
<l>Zerbin di questo tal vergogna sente,</l>
<l>che non pur tinge di rossor la guancia,</l>
<l>ma restò poco di non farsi rosso</l>
<l>seco ogni pezzo d'arme ch'avea indosso.</l>
</lg>
<lg type="ottava"><head>131</head>
<l>Monta a cavallo, e se stesso rampogna</l>
<l>che non seppe tener strette le cosce.</l>
<l>Tra sé la vecchia ne sorride, e agogna</l>
<l>di stimularlo e di più dargli angosce.</l>
<l>Gli ricorda ch'andar seco bisogna:</l>
<l>e Zerbin, ch'ubligato si conosce,</l>
<l>l'orecchie abbassa, come vinto e stanco</l>
<l>destrier c'ha in bocca il fren, gli sproni al fianco.</l>
</lg>
<lg type="ottava"><head>132</head>
<l>E sospirando: - Ohimè, Fortuna fella</l>
<l>(dicea), che cambio è questo che tu fai?</l>
<l>Colei che fu sopra le belle bella,</l>
<l>ch'esser meco dovea, levata m'hai.</l>
<l>Ti par ch'in luogo et in ristor di quella</l>
<l>si debba por costei ch'ora mi dai?</l>
<l>Stare in danno del tutto era men male,</l>
<l>che fare un cambio tanto diseguale.</l>
</lg>
<lg type="ottava"><head>133</head>
<l>Colei che di bellezze e di virtuti</l>
<l>unqua non ebbe e non avrà mai pare,</l>
<l>sommersa e rotta tra gli scogli acuti</l>
<l>hai data ai pesci et agli augei del mare;</l>
<l>e costei che dovria già aver pasciuti</l>
<l>sotterra i vermi, hai tolta a perservare</l>
<l>dieci o venti anni più che non devevi,</l>
<l>per dar più peso agli mie' affanni grevi. -</l>
</lg>
<lg type="ottava"><head>134</head>
<l>Zerbin così parlava; né men tristo</l>
<l>in parole e in sembianti esser parea</l>
<l>di questo nuovo suo sì odioso acquisto,</l>
<l>che de la donna che perduta avea.</l>
<l>La vecchia, ancor che non avesse visto</l>
<l>mai più Zerbin, per quel ch'ora dicea</l>
<l>s'avvide esser colui di che notizia</l>
<l>le diede già Issabella di Galizia.</l>
</lg>
<lg type="ottava"><head>135</head>
<l>Se 'l vi ricorda quel ch'avete udito,</l>
<l>costei da la spelonca ne veniva,</l>
<l>dove Issabella, che d'amor ferito</l>
<l>Zerbino avea, fu molti dì captiva.</l>
<l>Più volte ella le avea già riferito</l>
<l>come lasciasse la paterna riva,</l>
<l>e come rotta in mar da la procella,</l>
<l>si salvasse alla spiaggia di Rocella.</l>
</lg>
<lg type="ottava"><head>136</head>
<l>E sì spesso dipinto di Zerbino</l>
<l>le avea il bel viso e le fattezze conte,</l>
<l>ch'ora udendol parlare, e più vicino</l>
<l>gli occhi alzandogli meglio ne la fronte,</l>
<l>vide esser quel per cui sempre meschino</l>
<l>fu d'Issabella il cor nel cavo monte;</l>
<l>che di non veder lui più si lagnava,</l>
<l>che d'esser fatta ai malandrini schiava.</l>
</lg>
<lg type="ottava"><head>137</head>
<l>La vecchia, dando alle parole udienza,</l>
<l>che con sdegno e con duol Zerbino versa,</l>
<l>s'avede ben ch'egli ha falsa credenza</l>
<l>che sia Issabella in mar rotta e sommersa:</l>
<l>e ben ch'ella del certo abbia scienza,</l>
<l>per non lo rallegrar, pur la perversa</l>
<l>quel che far lieto lo potria, gli tace,</l>
<l>e sol gli dice quel che gli dispiace.</l>
</lg>
<lg type="ottava"><head>138</head>
<l>- Odi tu (gli disse ella), tu che sei</l>
<l>cotanto altier, che sì mi scherni e sprezzi,</l>
<l>se sapessi che nuova ho di costei</l>
<l>che morta piangi, mi faresti vezzi:</l>
<l>ma più tosto che dirtelo, torrei</l>
<l>che mi strozzassi o fêssi in mille pezzi;</l>
<l>dove, s'eri vêr me più mansueto,</l>
<l>forse aperto t'avrei questo secreto. -</l>
</lg>
<lg type="ottava"><head>139</head>
<l>Come il mastin che con furor s'aventa</l>
<l>adosso al ladro, ad achetarsi è presto,</l>
<l>che quello o pane o cacio gli appresenta,</l>
<l>o che fa incanto appropriato a questo;</l>
<l>così tosto Zerbino umil diventa,</l>
<l>e vien bramoso di sapere il resto,</l>
<l>che la vecchia gli accenna che di quella,</l>
<l>che morta piange, gli sa dir novella.</l>
</lg>
<lg type="ottava"><head>140</head>
<l>E volto a lei con più piacevol faccia,</l>
<l>la supplica, la prega, la scongiura</l>
<l>per gli uomini, per Dio, che non gli taccia</l>
<l>quanto ne sappia, o buona o ria ventura.</l>
<l>- Cosa non udirai che pro ti faccia</l>
<l>(disse la vecchia pertinace e dura):</l>
<l>non è Issabella, come credi, morta;</l>
<l>ma viva sì, ch'a' morti invidia porta.</l>
</lg>
<lg type="ottava"><head>141</head>
<l>È capitata in questi pochi giorni</l>
<l>che non n'udisti, in man di più di venti;</l>
<l>sì che, qualora anco in man tua ritorni,</l>
<l>ve' se sperar di côrre il fior convienti. -</l>
<l>Ah vecchia maladetta, come adorni</l>
<l>la tua menzogna! e tu sai pur se menti.</l>
<l>Se ben in man de venti ell'era stata,</l>
<l>non l'avea alcun però mai violata.</l>
</lg>
<lg type="ottava"><head>142</head>
<l>Dove l'avea veduta domandolle</l>
<l>Zerbino, e quando, ma nulla n'invola;</l>
<l>che la vecchia ostinata più non volle</l>
<l>a quel c'ha detto aggiungere parola.</l>
<l>Prima Zerbin le fece un parlar molle,</l>
<l>poi minacciolle di tagliar la gola:</l>
<l>ma tutto è invan ciò che minaccia e prega;</l>
<l>che non può far parlar la brutta strega.</l>
</lg>
<lg type="ottava"><head>143</head>
<l>Lasciò la lingua all'ultimo in riposo</l>
<l>Zerbin, poi che 'l parlar gli giovò poco;</l>
<l>per quel ch'udito avea, tanto geloso,</l>
<l>che non trovava il cor nel petto loco;</l>
<l>d'Issabella trovar sì disioso,</l>
<l>che saria per vederla ito nel fuoco:</l>
<l>ma non poteva andar più che volesse</l>
<l>colei, poi ch'a Marfisa lo promesse.</l>
</lg>
<lg type="ottava"><head>144</head>
<l>E quindi per solingo e strano calle,</l>
<l>dove a lei piacque, fu Zerbin condotto;</l>
<l>né per o poggiar monte o scender valle,</l>
<l>mai si guardaro in faccia o si fêr motto.</l>
<l>Ma poi ch'al mezzodì volse le spalle</l>
<l>il vago sol, fu il lor silenzio rotto</l>
<l>da un cavallier che nel camin scontraro.</l>
<l>Quel che seguì, ne l'altro canto è chiaro.</l>
</lg>
</div1>

<div1 type="canto">
<head>Canto 21</head>
<lg type="ottava"><head>1</head>
<l>Né fune intorto crederò che stringa</l>
<l>soma così, né così legno chiodo,</l>
<l>come la fé ch'una bella alma cinga</l>
<l>del suo tenace indissolubil nodo.</l>
<l>Né dagli antiqui par che si dipinga</l>
<l>la santa Fé vestita in altro modo,</l>
<l>che d'un vel bianco che la cuopra tutta:</l>
<l>ch'un sol punto, un sol neo la può far brutta.</l>
</lg>
<lg type="ottava"><head>2</head>
<l>La fede unqua non debbe esser corrotta,</l>
<l>o data a un solo, o data insieme a mille;</l>
<l>e così in una selva, in una grotta,</l>
<l>lontan da le cittadi e da le ville,</l>
<l>come dinanzi a tribunali, in frotta</l>
<l>di testimon, di scritti e di postille,</l>
<l>senza giurare o segno altro più espresso,</l>
<l>basti una volta che s'abbia promesso.</l>
</lg>
<lg type="ottava"><head>3</head>
<l>Quella servò, come servar si debbe</l>
<l>in ogni impresa, il cavallier Zerbino:</l>
<l>e quivi dimostrò che conto n'ebbe,</l>
<l>quando si tolse dal proprio camino</l>
<l>per andar con costei, la qual gl'increbbe,</l>
<l>come s'avesse il morbo sì vicino,</l>
<l>o pur la morte istessa; ma potea,</l>
<l>più che 'l disio, quel che promesso avea.</l>
</lg>
<lg type="ottava"><head>4</head>
<l>Dissi di lui, che di vederla sotto</l>
<l>la sua condotta tanto al cor gli preme,</l>
<l>che n'arrabbia di duol, né le fa motto;</l>
<l>e vanno muti e taciturni insieme:</l>
<l>dissi che poi fu quel silenzio rotto,</l>
<l>ch'al mondo il sol mostrò le ruote estreme,</l>
<l>da un cavalliero aventuroso errante,</l>
<l>ch'in mezzo del camin lor si fe' inante.</l>
</lg>
<lg type="ottava"><head>5</head>
<l>La vecchia che conobbe il cavalliero,</l>
<l>ch'era nomato Ermonide d'Olanda,</l>
<l>che per insegna ha ne lo scudo nero</l>
<l>attraversata una vermiglia banda,</l>
<l>posto l'orgoglio e quel sembiante altiero,</l>
<l>umilmente a Zerbin si raccomanda,</l>
<l>e gli ricorda quel ch'esso promise</l>
<l>alla guerriera ch'in sua man la mise.</l>
</lg>
<lg type="ottava"><head>6</head>
<l>Perché di lei nimico e di sua gente</l>
<l>era il guerrier che contra lor venìa:</l>
<l>ucciso ad essa avea il padre innocente,</l>
<l>e un fratello che solo al mondo avia;</l>
<l>e tuttavolta far del rimanente,</l>
<l>come degli altri, il traditor disia.</l>
<l>- Fin ch'alla guardia tua, donna, mi senti</l>
<l>(dice Zerbin), non vo' che tu paventi. -</l>
</lg>
<lg type="ottava"><head>7</head>
<l>Come più presso il cavallier si specchia</l>
<l>in quella faccia che sì in odio gli era:</l>
<l>- O di combatter meco t'apparecchia</l>
<l>(gridò con voce minacciosa e fiera),</l>
<l>o lascia la difesa de la vecchia,</l>
<l>che di mia man secondo il merto pèra.</l>
<l>Se combatti per lei, rimarrai morto;</l>
<l>che così avviene a chi s'appiglia al torto. -</l>
</lg>
<lg type="ottava"><head>8</head>
<l>Zerbin cortesemente a lui risponde</l>
<l>che gli è desir di bassa e mala sorte,</l>
<l>et a cavalleria non corrisponde</l>
<l>che cerchi dare ad una donna morte:</l>
<l>se pur combatter vuol, non si nasconde;</l>
<l>ma che prima consideri ch'importe</l>
<l>ch'un cavallier, com'era egli, gentile,</l>
<l>voglia por man nel sangue feminile.</l>
</lg>
<lg type="ottava"><head>9</head>
<l>Queste gli disse e più parole invano;</l>
<l>e fu bisogno al fin venire a' fatti.</l>
<l>Poi che preso a bastanza ebbon del piano,</l>
<l>tornârsi incontra a tutta briglia ratti.</l>
<l>Non van sì presti i razzi fuor di mano,</l>
<l>ch'al tempo son de le allegrezze tratti,</l>
<l>come andaron veloci i duo destrieri</l>
<l>ad incontrare insieme i cavallieri.</l>
</lg>
<lg type="ottava"><head>10</head>
<l>Ermonide d'Olanda segnò basso,</l>
<l>che per passare il destro fianco attese:</l>
<l>ma la sua debol lancia andò in fracasso,</l>
<l>e poco il cavallier di Scozia offese.</l>
<l>Non fu già l'altro colpo vano e casso:</l>
<l>roppe lo scudo, e sì la spalla prese,</l>
<l>che la forò da l'uno all'altro lato,</l>
<l>e riversar fe' Ermonide sul prato.</l>
</lg>
<lg type="ottava"><head>11</head>
<l>Zerbin che si pensò d'averlo ucciso,</l>
<l>di pietà vinto, scese in terra presto,</l>
<l>e levò l'elmo da lo smorto viso;</l>
<l>e quel guerrier, come dal sonno desto,</l>
<l>senza parlar guardò Zerbino fiso;</l>
<l>e poi gli disse: - Non m'è già molesto</l>
<l>ch'io sia da te abbattuto, ch'ai sembianti</l>
<l>mostri esser fior de' cavallieri erranti;</l>
</lg>
<lg type="ottava"><head>12</head>
<l>ma ben mi duol che questo per cagione</l>
<l>d'una femina perfida m'avviene,</l>
<l>a cui non so come tu sia campione;</l>
<l>che troppo al tuo valor si disconviene.</l>
<l>E quando tu sapessi la cagione</l>
<l>ch'a vendicarmi di costei mi mene,</l>
<l>avresti, ognor che rimembrassi, affanno</l>
<l>d'aver, per campar lei, fatto a me danno.</l>
</lg>
<lg type="ottava"><head>13</head>
<l>E se spirto a bastanza avrò nel petto</l>
<l>ch'io il possa dir (ma del contrario temo),</l>
<l>io ti farò veder ch'in ogni effetto</l>
<l>scelerata è costei più ch'in estremo.</l>
<l>Io ebbi già un fratel che giovinetto</l>
<l>d'Olanda si partì, donde noi semo,</l>
<l>e si fece d'Eraclio cavalliero,</l>
<l>ch'allor tenea de' Greci il sommo impero.</l>
</lg>
<lg type="ottava"><head>14</head>
<l>Quivi divenne intrinseco e fratello</l>
<l>d'un cortese baron di quella corte,</l>
<l>che nei confin di Servia avea un castello</l>
<l>di sito ameno e di muraglia forte.</l>
<l>Nomossi Argeo colui di ch'io favello,</l>
<l>di questa iniqua femina consorte,</l>
<l>la quale egli amò sì, che passò il segno</l>
<l>ch'a un uom si convenia, come lui, degno.</l>
</lg>
<lg type="ottava"><head>15</head>
<l>Ma costei, più volubile che foglia</l>
<l>quando l'autunno è più priva d'umore,</l>
<l>che 'l freddo vento gli arbori ne spoglia,</l>
<l>e le soffia dinanzi al suo furore;</l>
<l>verso il marito cangiò tosto voglia,</l>
<l>che fisso qualche tempo ebbe nel core;</l>
<l>e volse ogni pensiero, ogni disio</l>
<l>d'acquistar per amante il fratel mio.</l>
</lg>
<lg type="ottava"><head>16</head>
<l>Ma né sì saldo all'impeto marino</l>
<l>l'Acrocerauno d'infamato nome,</l>
<l>né sta sì duro incontra borea il pino</l>
<l>che rinovato ha più di cento chiome,</l>
<l>che quanto appar fuor de lo scoglio alpino,</l>
<l>tanto sotterra ha le radici; come</l>
<l>il mio fratello a' prieghi di costei,</l>
<l>nido de tutti i vizii infandi e rei.</l>
</lg>
<lg type="ottava"><head>17</head>
<l>Or, come avviene a un cavallier ardito,</l>
<l>che cerca briga e la ritrova spesso,</l>
<l>fu in una impresa il mio fratel ferito,</l>
<l>molto al castel del suo compagno appresso,</l>
<l>dove venir senza aspettare invito</l>
<l>solea, fosse o non fosse Argeo con esso;</l>
<l>e dentro a quel per riposar fermosse</l>
<l>tanto che del suo mal libero fosse.</l>
</lg>
<lg type="ottava"><head>18</head>
<l>Mentre egli quivi si giacea, convenne</l>
<l>ch'in certa sua bisogna andasse Argeo.</l>
<l>Tosto questa sfacciata a tentar venne</l>
<l>il mio fratello, et a sua usanza feo;</l>
<l>ma quel fedel non oltre più sostenne</l>
<l>avere ai fianchi un stimulo sì reo:</l>
<l>elesse, per servar sua fede a pieno,</l>
<l>di molti mal quel che gli parve meno.</l>
</lg>
<lg type="ottava"><head>19</head>
<l>Tra molti mal gli parve elegger questo:</l>
<l>lasciar d'Argeo l'intrinsichezza antiqua;</l>
<l>lungi andar sì, che non sia manifesto</l>
<l>mai più il suo nome alla femina iniqua.</l>
<l>Ben che duro gli fosse, era più onesto</l>
<l>che satisfare a quella voglia obliqua,</l>
<l>o ch'accusar la moglie al suo signore,</l>
<l>da cui fu amata a par del proprio core.</l>
</lg>
<lg type="ottava"><head>20</head>
<l>E de le sue ferite ancora infermo</l>
<l>l'arme si veste, e del castel si parte;</l>
<l>e con animo va constante e fermo</l>
<l>di non mai più tornare in quella parte.</l>
<l>Ma che gli val? ch'ogni difesa e schermo</l>
<l>gli disipa Fortuna con nuova arte:</l>
<l>ecco il marito che ritorna intanto,</l>
<l>e trova la moglier che fa gran pianto,</l>
</lg>
<lg type="ottava"><head>21</head>
<l>e scapigliata e con la faccia rossa;</l>
<l>e le domanda di che sia turbata.</l>
<l>Prima ch'ella a rispondere sia mossa,</l>
<l>pregar si lascia più d'una fiata,</l>
<l>pensando tuttavia come si possa</l>
<l>vendicar di colui che l'ha lasciata:</l>
<l>e ben convenne al suo mobile ingegno</l>
<l>cangiar l'amore in subitano sdegno.</l>
</lg>
<lg type="ottava"><head>22</head>
<l>"Deh (disse al fine), a che l'error nascondo</l>
<l>c'ho commesso, signor, ne la tua absenzia?</l>
<l>che quando ancora io 'l celi a tutto 'l mondo,</l>
<l>celar nol posso alla mia conscienzia.</l>
<l>L'alma che sente il suo peccato immondo,</l>
<l>pate dentro da sé tal penitenzia,</l>
<l>ch'avanza ogn'altro corporal martire</l>
<l>che dar mi possa alcun del mio fallire;</l>
</lg>
<lg type="ottava"><head>23</head>
<l>quando fallir sia quel che si fa a forza:</l>
<l>ma sia quel che si vuol, tu sappil'anco;</l>
<l>poi con la spada da la immonda scorza</l>
<l>scioglie lo spirto imaculato e bianco,</l>
<l>e le mie luci eternamente ammorza;</l>
<l>che dopo tanto vituperio, almanco</l>
<l>tenerle basse ognor non mi bisogni,</l>
<l>e di ciascun ch'io vegga, io mi vergogni.</l>
</lg>
<lg type="ottava"><head>24</head>
<l>Il tuo compagno ha l'onor mio distrutto:</l>
<l>questo corpo per forza ha violato;</l>
<l>e perché teme ch'io ti narri il tutto,</l>
<l>or si parte il villan senza commiato".</l>
<l>In odio con quel dir gli ebbe ridutto</l>
<l>colui che più d'ogn'altro gli fu grato.</l>
<l>Argeo lo crede, et altro non aspetta;</l>
<l>ma piglia l'arme e corre a far vendetta.</l>
</lg>
<lg type="ottava"><head>25</head>
<l>E come quel ch'avea il paese noto,</l>
<l>lo giunse che non fu troppo lontano;</l>
<l>che 'l mio fratello, debole et egroto,</l>
<l>senza sospetto se ne gìa pian piano:</l>
<l>e brevemente, in un loco remoto</l>
<l>pose, per vendicarsene, in lui mano.</l>
<l>Non trova il fratel mio scusa che vaglia;</l>
<l>ch'in somma Argeo con lui vuol la battaglia.</l>
</lg>
<lg type="ottava"><head>26</head>
<l>Era l'un sano e pien di nuovo sdegno,</l>
<l>infermo l'altro, et all'usanza amico:</l>
<l>sì ch'ebbe il fratel mio poco ritegno</l>
<l>contra il compagno fattogli nimico.</l>
<l>Dunque Filandro di tal sorte indegno</l>
<l>(de l'infelice giovene ti dico:</l>
<l>così avea nome), non sofrendo il peso</l>
<l>di sì fiera battaglia, restò preso.</l>
</lg>
<lg type="ottava"><head>27</head>
<l>"Non piaccia a Dio che mi conduca a tale</l>
<l>il mio giusto furore e il tuo demerto</l>
<l>(gli disse Argeo), che mai sia omicidiale</l>
<l>di te ch'amava; e me tu amavi certo,</l>
<l>ben che nel fin me l'hai mostrato male:</l>
<l>pur voglio a tutto il mondo fare aperto</l>
<l>che, come fui nel tempo de l'amore,</l>
<l>così ne l'odio son di te migliore.</l>
</lg>
<lg type="ottava"><head>28</head>
<l>Per altro modo punirò il tuo fallo,</l>
<l>che le mie man più nel tuo sangue porre".</l>
<l>Così dicendo, fece sul cavallo</l>
<l>di verdi rami una bara comporre,</l>
<l>e quasi morto in quella riportallo</l>
<l>dentro al castello in una chiusa torre,</l>
<l>dove in perpetuo per punizione</l>
<l>condannò l'innocente a star prigione.</l>
</lg>
<lg type="ottava"><head>29</head>
<l>Non però ch'altra cosa avesse manco,</l>
<l>che la libertà prima del partire;</l>
<l>perché nel resto, come sciolto e franco</l>
<l>vi commandava e si facea ubidire.</l>
<l>Ma non essendo ancor l'animo stanco</l>
<l>di questa ria del suo pensier fornire,</l>
<l>quasi ogni giorno alla prigion veniva;</l>
<l>ch'avea le chiavi, e a suo piacer l'apriva:</l>
</lg>
<lg type="ottava"><head>30</head>
<l>e movea sempre al mio fratello assalti,</l>
<l>e con maggiore audacia che di prima.</l>
<l>"Questa tua fedeltà (dicea) che valti,</l>
<l>poi che perfidia per tutto si stima?</l>
<l>Oh che trionfi gloriosi et alti!</l>
<l>oh che superbe spoglie e preda opima!</l>
<l>oh che merito al fin te ne risulta,</l>
<l>se, come a traditore, ognun t'insulta!</l>
</lg>
<lg type="ottava"><head>31</head>
<l>Quanto utilmente, quanto con tuo onore</l>
<l>m'avresti dato quel che da te volli!</l>
<l>Di questo sì ostinato tuo rigore</l>
<l>la gran mercé che tu guadagni, or tolli:</l>
<l>in prigion sei, né crederne uscir fuore,</l>
<l>se la durezza tua prima non molli.</l>
<l>Ma quando mi compiacci, io farò trama</l>
<l>di racquistarti e libertade e fama".</l>
</lg>
<lg type="ottava"><head>32</head>
<l>"No, no (disse Filandro) aver mai spene</l>
<l>che non sia, come suol, mia vera fede,</l>
<l>se ben contra ogni debito mi avviene</l>
<l>ch'io ne riporti sì dura mercede,</l>
<l>e di me creda il mondo men che bene:</l>
<l>basta che inanti a quel che 'l tutto vede,</l>
<l>e mi può ristorar di grazia eterna,</l>
<l>chiara la mia innocenzia si discerna.</l>
</lg>
<lg type="ottava"><head>33</head>
<l>Se non basta ch'Argeo mi tenga preso,</l>
<l>tolgami ancor questa noiosa vita.</l>
<l>Forse non mi fia il premio in ciel conteso</l>
<l>de la buona opra, qui poco gradita.</l>
<l>Forse egli, che da me si chiama offeso,</l>
<l>quando sarà quest'anima partita,</l>
<l>s'avedrà poi d'avermi fatto torto,</l>
<l>e piangerà il fedel compagno morto".</l>
</lg>
<lg type="ottava"><head>34</head>
<l>Così più volte la sfacciata donna</l>
<l>tenta Filandro, e torna senza frutto.</l>
<l>Ma il cieco suo desir, che non assonna</l>
<l>del scelerato amor traer construtto,</l>
<l>cercando va più dentro ch'alla gonna</l>
<l>suoi vizii antiqui, e ne discorre il tutto.</l>
<l>Mille pensier fa d'uno in altro modo,</l>
<l>prima che fermi in alcun d'essi il chiodo.</l>
</lg>
<lg type="ottava"><head>35</head>
<l>Stette sei mesi che non messe piede,</l>
<l>come prima facea, ne la prigione;</l>
<l>di che il miser Filandro e spera e crede</l>
<l>che costei più non gli abbia affezione.</l>
<l>Ecco Fortuna, al mal propizia, diede</l>
<l>a questa scelerata occasione</l>
<l>di metter fin con memorabil male</l>
<l>al suo cieco appetito irrazionale.</l>
</lg>
<lg type="ottava"><head>36</head>
<l>Antiqua nimicizia avea il marito</l>
<l>con un baron detto Morando il bello,</l>
<l>che, non v'essendo Argeo, spesso era ardito</l>
<l>di correr solo, e sin dentro al castello;</l>
<l>ma s'Argeo v'era, non tenea lo 'nvito,</l>
<l>né s'accostava a dieci miglia a quello.</l>
<l>Or, per poterlo indur che ci venisse,</l>
<l>d'ire in Ierusalem per voto disse.</l>
</lg>
<lg type="ottava"><head>37</head>
<l>Disse d'andare; e partesi ch'ognuno</l>
<l>lo vede, e fa di ciò sparger le grida:</l>
<l>né il suo pensier, fuor che la moglie, alcuno</l>
<l>puote saper; che sol di lei si fida.</l>
<l>Torna poi nel castello all'aer bruno,</l>
<l>né mai, se non la notte, ivi s'annida;</l>
<l>e con mutate insegne al nuovo albóre,</l>
<l>senza vederlo alcun, sempre esce fuore.</l>
</lg>
<lg type="ottava"><head>38</head>
<l>Se ne va in questa e in quella parte errando,</l>
<l>e volteggiando al suo castello intorno,</l>
<l>pur per veder se credulo Morando</l>
<l>volesse far, come solea, ritorno.</l>
<l>Stava il dì tutto alla foresta; e quando</l>
<l>ne la marina vedea ascoso il giorno,</l>
<l>venìa al castello, e per nascose porte</l>
<l>lo togliea dentro l'infedel consorte.</l>
</lg>
<lg type="ottava"><head>39</head>
<l>Crede ciascun, fuor che l'iniqua moglie,</l>
<l>che molte miglia Argeo lontan si trove.</l>
<l>Dunque il tempo oportuno ella si toglie:</l>
<l>al fratel mio va con malizie nuove.</l>
<l>Ha di lagrime a tutte le sue voglie</l>
<l>un nembo che dagli occhi al sen le piove.</l>
<l>"Dove potrò (dicea) trovare aiuto,</l>
<l>che in tutto l'onor mio non sia perduto?</l>
</lg>
<lg type="ottava"><head>40</head>
<l>E col mio quel del mio marito insieme,</l>
<l>il qual se fosse qui, non temerei.</l>
<l>Tu conosci Morando, e sai se teme,</l>
<l>quando Argeo non ci sente, òmini e dèi.</l>
<l>Questi or pregando, or minacciando, estreme</l>
<l>prove fa tuttavia, né alcun de' miei</l>
<l>lascia che non contamini, per trarmi</l>
<l>a' suoi disii, né so s'io potrò aitarmi.</l>
</lg>
<lg type="ottava"><head>41</head>
<l>Or c'ha inteso il partir del mio consorte,</l>
<l>e ch'al ritorno non sarà sì presto,</l>
<l>ha avuto ardir d'entrar ne la mia corte</l>
<l>senza altra scusa e senz'altro pretesto;</l>
<l>che se ci fosse il mio signor per sorte,</l>
<l>non sol non avria audacia di far questo,</l>
<l>ma non si terria ancor, per Dio, sicuro</l>
<l>d'appressarsi a tre miglia a questo muro.</l>
</lg>
<lg type="ottava"><head>42</head>
<l>E quel che già per messi ha ricercato,</l>
<l>oggi me l'ha richiesto a fronte a fronte,</l>
<l>e con tai modi, che gran dubbio è stato</l>
<l>de lo avvenirmi disonore et onte;</l>
<l>e se non che parlar dolce gli ho usato,</l>
<l>e finto le mie voglie alle sue pronte,</l>
<l>saria a forza, di quel suto rapace,</l>
<l>che spera aver per mie parole in pace.</l>
</lg>
<lg type="ottava"><head>43</head>
<l>Promesso gli ho, non già per osservargli</l>
<l>(che fatto per timor, nullo è il contratto);</l>
<l>ma la mia intenzion fu per vietargli</l>
<l>quel che per forza avrebbe allora fatto.</l>
<l>Il caso è qui: tu sol pòi rimediargli;</l>
<l>del mio onor altrimenti sarà tratto,</l>
<l>e di quel del mio Argeo, che già m'hai detto</l>
<l>aver o tanto, o più che 'l proprio, a petto.</l>
</lg>
<lg type="ottava"><head>44</head>
<l>E se questo mi nieghi, io dirò dunque</l>
<l>ch'in te non sia la fé di che ti vanti;</l>
<l>ma che fu sol per crudeltà, qualunque</l>
<l>volta hai sprezzati i miei supplici pianti;</l>
<l>non per rispetto alcun d'Argeo, quantunque</l>
<l>m'hai questo scudo ognora opposto inanti.</l>
<l>Saria stato tra noi la cosa occulta;</l>
<l>ma di qui aperta infamia mi risulta".</l>
</lg>
<lg type="ottava"><head>45</head>
<l>"Non si convien (disse Filandro) tale</l>
<l>prologo a me, per Argeo mio disposto.</l>
<l>Narrami pur quel che tu vuoi, che quale</l>
<l>sempre fui, di sempre essere ho proposto;</l>
<l>e ben ch'a torto io ne riporti male,</l>
<l>a lui non ho questo peccato imposto.</l>
<l>Per lui son pronto andare anco alla morte,</l>
<l>e siami contra il mondo e la mia sorte".</l>
</lg>
<lg type="ottava"><head>46</head>
<l>Rispose l'empia: "Io voglio che tu spenga</l>
<l>colui che 'l nostro disonor procura.</l>
<l>Non temer ch'alcun mal di ciò t'avenga;</l>
<l>ch'io te ne mostrerò la via sicura.</l>
<l>Debbe egli a me tornar come rivenga</l>
<l>su l'ora terza la notte più scura;</l>
<l>e fatto un segno de ch'io l'ho avvertito,</l>
<l>io l'ho a tor dentro, che non sia sentito.</l>
</lg>
<lg type="ottava"><head>47</head>
<l>A te non graverà prima aspettarme</l>
<l>ne la camera mia dove non luca,</l>
<l>tanto che dispogliar gli faccia l'arme,</l>
<l>e quasi nudo in man te lo conduca".</l>
<l>Così la moglie conducesse parme</l>
<l>il suo marito alla tremenda buca;</l>
<l>se per dritto costei moglie s'appella,</l>
<l>più che furia infernal crudele e fella.</l>
</lg>
<lg type="ottava"><head>48</head>
<l>Poi che la notte scelerata venne,</l>
<l>fuor trasse il mio fratel con l'arme in mano;</l>
<l>e ne l'oscura camera lo tenne,</l>
<l>fin che tornasse il miser castellano.</l>
<l>Come ordine era dato, il tutto avvenne;</l>
<l>che 'l consiglio del mal va raro invano.</l>
<l>Così Filandro il buono Argeo percosse,</l>
<l>che si pensò che quel Morando fosse.</l>
</lg>
<lg type="ottava"><head>49</head>
<l>Con esso un colpo il capo fesse e il collo;</l>
<l>ch'elmo non v'era, e non vi fu riparo.</l>
<l>Pervenne Argeo, senza pur dare un crollo,</l>
<l>de la misera vita al fine amaro:</l>
<l>e tal l'uccise, che mai non pensollo,</l>
<l>né mai l'avria creduto: oh caso raro!</l>
<l>che cercando giovar, fece all'amico</l>
<l>quel di che peggio non si fa al nimico.</l>
</lg>
<lg type="ottava"><head>50</head>
<l>Poscia ch'Argeo non conosciuto giacque,</l>
<l>rende a Gabrina il mio fratel la spada.</l>
<l>Gabrina è il nome di costei, che nacque</l>
<l>sol per tradire ognun che in man le cada.</l>
<l>Ella, che 'l ver fin a quell'ora tacque,</l>
<l>vuol che Filandro a riveder ne vada</l>
<l>col lume in mano il morto ond'egli è reo:</l>
<l>e gli dimostra il suo compagno Argeo.</l>
</lg>
<lg type="ottava"><head>51</head>
<l>E gli minaccia poi, se non consente</l>
<l>all'amoroso suo lungo desire,</l>
<l>di palesare a tutta quella gente</l>
<l>quel ch'egli ha fatto, e nol può contradire;</l>
<l>e lo farà vituperosamente</l>
<l>come assassino e traditor morire:</l>
<l>e gli ricorda che sprezzar la fama</l>
<l>non de', se ben la vita sì poco ama.</l>
</lg>
<lg type="ottava"><head>52</head>
<l>Pien di paura e di dolor rimase</l>
<l>Filandro, poi che del suo error s'accorse.</l>
<l>Quasi il primo furor gli persuase</l>
<l>d'uccider questa, e stette un pezzo in forse:</l>
<l>e se non che ne le nimiche case</l>
<l>si ritrovò (che la ragion soccorse),</l>
<l>non si trovando avere altr'arme in mano,</l>
<l>coi denti la stracciava a brano a brano.</l>
</lg>
<lg type="ottava"><head>53</head>
<l>Come ne l'alto mar legno talora,</l>
<l>che da duo venti sia percosso e vinto,</l>
<l>ch'ora uno inanzi l'ha mandato, et ora</l>
<l>un altro al primo termine respinto,</l>
<l>e l'han girato da poppa e da prora,</l>
<l>dal più possente al fin resta sospinto;</l>
<l>così Filandro, tra molte contese</l>
<l>de' duo pensieri, al manco rio s'apprese.</l>
</lg>
<lg type="ottava"><head>54</head>
<l>Ragion gli dimostrò il pericol grande,</l>
<l>oltre il morir, del fine infame e sozzo,</l>
<l>se l'omicidio nel castel si spande;</l>
<l>e del pensare il termine gli è mozzo.</l>
<l>Voglia o non voglia, al fin convien che mande</l>
<l>l'amarissimo calice nel gozzo.</l>
<l>Pur finalmente ne l'afflitto core</l>
<l>più de l'ostinazion poté il timore.</l>
</lg>
<lg type="ottava"><head>55</head>
<l>Il timor del supplicio infame e brutto</l>
<l>prometter fece con mille scongiuri,</l>
<l>che faria di Gabrina il voler tutto,</l>
<l>se di quel luogo se partian sicuri.</l>
<l>Così per forza colse l'empia il frutto</l>
<l>del suo desire, e poi lasciâr quei muri.</l>
<l>Così Filandro a noi fece ritorno,</l>
<l>di sé lasciando in Grecia infamia e scorno.</l>
</lg>
<lg type="ottava"><head>56</head>
<l>E portò nel cor fisso il suo compagno</l>
<l>che così scioccamente ucciso avea,</l>
<l>per far con sua gran noia empio guadagno</l>
<l>d'una Progne crudel, d'una Medea.</l>
<l>E se la fede e il giuramento, magno</l>
<l>e duro freno, non lo ritenea,</l>
<l>come al sicuro fu, morta l'avrebbe;</l>
<l>ma, quanto più si puote, in odio l'ebbe.</l>
</lg>
<lg type="ottava"><head>57</head>
<l>Non fu da indi in qua rider mai visto:</l>
<l>tutte le sue parole erano meste,</l>
<l>sempre sospir gli uscian dal petto tristo;</l>
<l>et era divenuto un nuovo Oreste,</l>
<l>poi che la madre uccise e il sacro Egisto,</l>
<l>e che l'ultrice Furie ebbe moleste.</l>
<l>E senza mai cessar, tanto l'afflisse</l>
<l>questo dolor, ch'infermo al letto il fisse.</l>
</lg>
<lg type="ottava"><head>58</head>
<l>Or questa meretrice, che si pensa</l>
<l>quanto a quest'altro suo poco sia grata,</l>
<l>muta la fiamma già d'amore intensa</l>
<l>in odio, in ira ardente et arrabbiata;</l>
<l>né meno è contra al mio fratello accensa,</l>
<l>che fosse contra Argeo la scelerata:</l>
<l>e dispone tra sé levar dal mondo,</l>
<l>come il primo marito, anco il secondo.</l>
</lg>
<lg type="ottava"><head>59</head>
<l>Un medico trovò d'inganni pieno,</l>
<l>sufficiente et atto a simil uopo,</l>
<l>che sapea meglio uccider di veneno,</l>
<l>che risanar gl'infermi di silopo;</l>
<l>e gli promesse, inanzi più che meno</l>
<l>di quel che domandò, donargli, dopo</l>
<l>ch'avesse con mortifero liquore</l>
<l>levatole dagli occhi il suo signore.</l>
</lg>
<lg type="ottava"><head>60</head>
<l>Già in mia presenza e d'altre più persone</l>
<l>venìa col tòsco in mano il vecchio ingiusto,</l>
<l>dicendo ch'era buona pozione</l>
<l>da ritornare il mio fratel robusto.</l>
<l>Ma Gabrina con nuova intenzione,</l>
<l>pria che l'infermo ne turbasse il gusto,</l>
<l>per tôrsi il consapevole d'appresso,</l>
<l>o per non dargli quel ch'avea promesso,</l>
</lg>
<lg type="ottava"><head>61</head>
<l>la man gli prese, quando a punto dava</l>
<l>la tazza dove il tòsco era celato,</l>
<l>dicendo: "Ingiustamente è se 'l ti grava</l>
<l>ch'io tema per costui c'ho tanto amato.</l>
<l>Voglio esser certa che bevanda prava</l>
<l>tu non gli dia, né succo avelenato;</l>
<l>e per questo mi par che 'l beveraggio</l>
<l>non gli abbi a dar, se non ne fai tu il saggio".</l>
</lg>
<lg type="ottava"><head>62</head>
<l>Come pensi, signor, che rimanesse</l>
<l>il miser vecchio conturbato allora?</l>
<l>La brevità del tempo sì l'oppresse,</l>
<l>che pensar non poté che meglio fôra;</l>
<l>pur, per non dar maggior sospetto, elesse</l>
<l>il calice gustar senza dimora:</l>
<l>e l'infermo, seguendo una tal fede,</l>
<l>tutto il resto pigliò, che si gli diede.</l>
</lg>
<lg type="ottava"><head>63</head>
<l>Come sparvier che nel piede grifagno</l>
<l>tenga la starna, e sia per trarne pasto,</l>
<l>dal can che si tenea fido compagno,</l>
<l>ingordamente è sopragiunto e guasto;</l>
<l>così il medico intento al rio guadagno,</l>
<l>donde sperava aiuto ebbe contrasto.</l>
<l>Odi di summa audacia esempio raro!</l>
<l>e così avvenga a ciascun altro avaro.</l>
</lg>
<lg type="ottava"><head>64</head>
<l>Fornito questo, il vecchio s'era messo,</l>
<l>per ritornare alla sua stanza, in via,</l>
<l>et usar qualche medicina appresso,</l>
<l>che lo salvasse da la peste ria;</l>
<l>ma da Gabrina non gli fu concesso,</l>
<l>dicendo non voler ch'andasse pria</l>
<l>che 'l succo ne lo stomaco digesto</l>
<l>il suo valor facesse manifesto.</l>
</lg>
<lg type="ottava"><head>65</head>
<l>Pregar non val, né far di premio offerta,</l>
<l>che lo voglia lasciar quindi partire.</l>
<l>Il disperato, poi che vede certa</l>
<l>la morte sua, né la poter fuggire,</l>
<l>ai circonstanti fa la cosa aperta;</l>
<l>né la seppe costei troppo coprire.</l>
<l>E così quel che fece agli altri spesso,</l>
<l>quel buon medico al fin fece a se stesso:</l>
</lg>
<lg type="ottava"><head>66</head>
<l>e sequitò con l'alma quella ch'era</l>
<l>già de mio frate caminata inanzi.</l>
<l>Noi circonstanti, che la cosa vera</l>
<l>del vecchio udimmo, che fe' pochi avanzi,</l>
<l>pigliammo questa abominevol fera,</l>
<l>più crudel di qualunque in selva stanzi;</l>
<l>e la serrammo in tenebroso loco,</l>
<l>per condannarla al meritato fuoco. -</l>
</lg>
<lg type="ottava"><head>67</head>
<l>Questo Ermonide disse, e più voleva</l>
<l>seguir, com'ella di prigion levossi;</l>
<l>ma il dolor de la piaga sì l'aggreva,</l>
<l>che pallido ne l'erba riversossi.</l>
<l>Intanto duo scudier che seco aveva,</l>
<l>fatto una bara avean di rami grossi:</l>
<l>Ermonide si fece in quella porre;</l>
<l>ch'indi altrimente non si potea tôrre.</l>
</lg>
<lg type="ottava"><head>68</head>
<l>Zerbin col cavallier fece sua scusa,</l>
<l>che gl'increscea d'averli fatto offesa;</l>
<l>ma, come pur tra cavallieri s'usa,</l>
<l>colei che venìa seco avea difesa:</l>
<l>ch'altrimente sua fé saria confusa;</l>
<l>perché, quando in sua guardia l'avea presa,</l>
<l>promesse a sua possanza di salvarla</l>
<l>contra ognun che venisse a disturbarla.</l>
</lg>
<lg type="ottava"><head>69</head>
<l>E s'in altro potea gratificargli,</l>
<l>prontissimo offeriase alla sua voglia.</l>
<l>Rispose il cavallier, che ricordargli</l>
<l>sol vuol, che da Gabrina si discioglia</l>
<l>prima ch'ella abbia cosa a machinargli,</l>
<l>di ch'esso indarno poi si penta e doglia.</l>
<l>Gabrina tenne sempre gli occhi bassi,</l>
<l>perché non ben risposta al vero dassi.</l>
</lg>
<lg type="ottava"><head>70</head>
<l>Con la vecchia Zerbin quindi partisse</l>
<l>al già promesso debito viaggio;</l>
<l>e tra sé tutto il dì la maledisse,</l>
<l>che far gli fece a quel barone oltraggio.</l>
<l>Et or che pel gran mal che gli ne disse</l>
<l>chi lo sapea, di lei fu instrutto e saggio,</l>
<l>se prima l'avea a noia e a dispiacere,</l>
<l>or l'odia sì che non la può vedere.</l>
</lg>
<lg type="ottava"><head>71</head>
<l>Ella che di Zerbin sa l'odio a pieno,</l>
<l>né in mala voluntà vuole esser vinta,</l>
<l>un'oncia a lui non ne riporta meno:</l>
<l>la tien di quarta, e la rifà di quinta.</l>
<l>Nel cor era gonfiata di veneno,</l>
<l>e nel viso altrimente era dipinta.</l>
<l>Dunque ne la concordia ch'io vi dico,</l>
<l>tenean lor via per mezzo il bosco antico.</l>
</lg>
<lg type="ottava"><head>72</head>
<l>Ecco, volgendo il sol verso la sera,</l>
<l>udiron gridi e strepiti e percosse,</l>
<l>che facean segno di battaglia fiera</l>
<l>che, quanto era il rumor, vicina fosse.</l>
<l>Zerbino, per veder la cosa ch'era,</l>
<l>verso il rumore in gran fretta si mosse:</l>
<l>non fu Gabrina lenta a seguitarlo.</l>
<l>Di quel ch'avvenne, all'altro canto io parlo.</l>
</lg>
</div1>
<div1 type="canto">
<head>Canto 22</head>
<lg type="ottava"><head>1</head>
<l>Cortesi donne e grate al vostro amante,</l>
<l>voi che d'un solo amor sète contente,</l>
<l>come che certo sia, fra tante e tante,</l>
<l>che rarissime siate in questa mente;</l>
<l>non vi dispiaccia quel ch'io dissi inante,</l>
<l>quando contra Gabrina fui sì ardente,</l>
<l>e s'ancor son per spendervi alcun verso,</l>
<l>di lei biasmando l'animo perverso.</l>
</lg>
<lg type="ottava"><head>2</head>
<l>Ella era tale; e come imposto fummi</l>
<l>da chi può in me, non preterisco il vero.</l>
<l>Per questo io non oscuro gli onor summi</l>
<l>d'una e d'un'altra ch'abbia il cor sincero.</l>
<l>Quel che 'l Maestro suo per trenta nummi</l>
<l>diede a' Iudei, non nocque a Ianni o a Piero;</l>
<l>né d'Ipermestra è la fama men bella,</l>
<l>se ben di tante inique era sorella.</l>
</lg>
<lg type="ottava"><head>3</head>
<l>Per una che biasmar cantando ardisco</l>
<l>(che l'ordinata istoria così vuole),</l>
<l>lodarne cento incontra m'offerisco,</l>
<l>e far lor virtù chiara più che 'l sole.</l>
<l>Ma tornando al lavor che vario ordisco,</l>
<l>ch'a molti, lor mercé, grato esser suole,</l>
<l>del cavallier di Scozia io vi dicea,</l>
<l>ch'un alto grido appresso udito avea.</l>
</lg>
<lg type="ottava"><head>4</head>
<l>Fra due montagne entrò in un stretto calle</l>
<l>onde uscia il grido, e non fu molto inante,</l>
<l>che giunse dove in una chiusa valle</l>
<l>si vide un cavallier morto davante.</l>
<l>Chi sia dirò; ma prima dar le spalle</l>
<l>a Francia voglio, e girmene in Levante,</l>
<l>tanto ch'io trovi Astolfo paladino,</l>
<l>che per Ponente avea preso il camino.</l>
</lg>
<lg type="ottava"><head>5</head>
<l>Io lo lasciai ne la città crudele,</l>
<l>onde col suon del formidabil corno</l>
<l>avea cacciato il populo infedele,</l>
<l>e gran periglio toltosi d'intorno,</l>
<l>et a' compagni fatto alzar le vele,</l>
<l>e dal lito fuggir con grave scorno.</l>
<l>Or seguendo di lui, dico che prese</l>
<l>la via d'Armenia, e uscì di quel paese.</l>
</lg>
<lg type="ottava"><head>6</head>
<l>E dopo alquanti giorni in Natalia</l>
<l>trovossi, e inverso Bursia il camin tenne;</l>
<l>onde, continuando la sua via</l>
<l>di qua dal mare, in Tracia se ne venne.</l>
<l>Lungo il Danubio andò per l'Ungaria;</l>
<l>e come avesse il suo destrier le penne,</l>
<l>i Moravi e i Boemi passò in meno</l>
<l>di venti giorni, e la Franconia e il Reno.</l>
</lg>
<lg type="ottava"><head>7</head>
<l>Per la selva d'Ardenna in Aquisgrana</l>
<l>giunse e in Barbante, e in Fiandra al fin s'imbarca.</l>
<l>L'aura che soffia verso tramontana,</l>
<l>la vela in guisa in su la prora carca,</l>
<l>ch'a mezzo giorno Astolfo non lontana</l>
<l>vede Inghilterra, ove nel lito varca.</l>
<l>Salta a cavallo, e in tal modo lo punge,</l>
<l>ch'a Londra quella sera ancora giunge.</l>
</lg>
<lg type="ottava"><head>8</head>
<l>Quivi sentendo poi che 'l vecchio Otone</l>
<l>già molti mesi inanzi era in Parigi,</l>
<l>e che di nuovo quasi ogni barone</l>
<l>avea imitato i suoi degni vestigi;</l>
<l>d'andar subito in Francia si dispone:</l>
<l>e così torna al porto di Tamigi,</l>
<l>onde con le vele alte uscendo fuora,</l>
<l>verso Calessio fe' drizzar la prora.</l>
</lg>
<lg type="ottava"><head>9</head>
<l>Un ventolin che leggiermente all'orza</l>
<l>ferendo, avea adescato il legno all'onda,</l>
<l>a poco a poco cresce e si rinforza;</l>
<l>poi vien sì, ch'al nocchier ne soprabonda.</l>
<l>Che li volti la poppa al fine è forza;</l>
<l>se non, gli caccierà sotto la sponda.</l>
<l>Per la schena del mar tien dritto il legno,</l>
<l>e fa camin diverso al suo disegno.</l>
</lg>
<lg type="ottava"><head>10</head>
<l>Or corre a destra, or a sinistra mano,</l>
<l>di qua di là, dove fortuna spinge,</l>
<l>e piglia terra al fin presso a Roano;</l>
<l>e come prima il dolce lito attinge,</l>
<l>fa rimetter la sella a Rabicano,</l>
<l>e tutto s'arma e la spada si cinge.</l>
<l>Prende il camino, et ha seco quel corno</l>
<l>che gli val più che mille uomini intorno.</l>
</lg>
<lg type="ottava"><head>11</head>
<l>E giunse, traversando una foresta,</l>
<l>a piè d'un colle ad una chiara fonte,</l>
<l>ne l'ora che 'l monton di pascer resta,</l>
<l>chiuso in capanna, o sotto un cavo monte.</l>
<l>E dal gran caldo e da la sete infesta</l>
<l>vinto, si trasse l'elmo da la fronte;</l>
<l>legò il destrier tra le più spesse fronde,</l>
<l>e poi venne per bere alle fresche onde.</l>
</lg>
<lg type="ottava"><head>12</head>
<l>Non avea messo ancor le labra in molle,</l>
<l>ch'un villanel che v'era ascoso appresso,</l>
<l>sbuca fuor d'una macchia, e il destrier tolle,</l>
<l>sopra vi sale, e se ne va con esso.</l>
<l>Astolfo il rumor sente, e 'l capo estolle;</l>
<l>e poi che 'l danno suo vede sì espresso,</l>
<l>lascia la fonte, e sazio senza bere,</l>
<l>gli va dietro correndo a più potere.</l>
</lg>
<lg type="ottava"><head>13</head>
<l>Quel ladro non si stende a tutto corso:</l>
<l>che dileguato si saria di botto;</l>
<l>ma or lentando, or raccogliendo il morso,</l>
<l>se ne va di galoppo e di buon trotto.</l>
<l>Escon del bosco dopo un gran discorso;</l>
<l>e l'uno e l'altro al fin si fu ridotto</l>
<l>là dove tanti nobili baroni</l>
<l>eran senza prigion più che prigioni.</l>
</lg>
<lg type="ottava"><head>14</head>
<l>Dentro il palagio il villanel si caccia</l>
<l>con quel destrier che i venti al corso adegua.</l>
<l>Forza è ch'Astolfo, il qual lo scudo impaccia,</l>
<l>l'elmo e l'altr'arme, di lontan lo segua.</l>
<l>Pur giunge anch'egli, e tutta quella traccia</l>
<l>che fin qui avea seguita, si dilegua;</l>
<l>che più né Rabican né 'l ladro vede,</l>
<l>e gira gli occhi, e indarno affretta il piede:</l>
</lg>
<lg type="ottava"><head>15</head>
<l>affretta il piede e va cercando invano</l>
<l>e le loggie e le camere e le sale;</l>
<l>ma per trovare il perfido villano,</l>
<l>di sua fatica nulla si prevale.</l>
<l>Non sa dove abbia ascoso Rabicano,</l>
<l>quel suo veloce sopra ogni animale;</l>
<l>e senza frutto alcun tutto quel giorno</l>
<l>cercò di su di giù, dentro e d'intorno.</l>
</lg>
<lg type="ottava"><head>16</head>
<l>Confuso e lasso d'aggirarsi tanto,</l>
<l>s'avvide che quel loco era incantato;</l>
<l>e del libretto ch'avea sempre a canto,</l>
<l>che Logistilla in India gli avea dato,</l>
<l>acciò che, ricadendo in nuovo incanto,</l>
<l>potessi aitarsi, si fu ricordato:</l>
<l>all'indice ricorse, e vide tosto</l>
<l>a quante carte era il rimedio posto.</l>
</lg>
<lg type="ottava"><head>17</head>
<l>Del palazzo incantato era difuso</l>
<l>scritto nel libro; e v'eran scritti i modi</l>
<l>di fare il mago rimaner confuso,</l>
<l>e a tutti quei prigion di sciorre i nodi.</l>
<l>Sotto la soglia era uno spirto chiuso,</l>
<l>che facea questi inganni e queste frodi:</l>
<l>e levata la pietra ov'è sepolto,</l>
<l>per lui sarà il palazzo in fumo sciolto.</l>
</lg>
<lg type="ottava"><head>18</head>
<l>Desideroso di condurre a fine</l>
<l>il paladin sì gloriosa impresa,</l>
<l>non tarda più che 'l braccio non inchine</l>
<l>a provar quanto il grave marmo pesa.</l>
<l>Come Atlante le man vede vicine</l>
<l>per far che l'arte sua sia vilipesa,</l>
<l>sospettoso di quel che può avvenire,</l>
<l>lo va con nuovi incanti ad assalire.</l>
</lg>
<lg type="ottava"><head>19</head>
<l>Lo fa con diaboliche sue larve</l>
<l>parer da quel diverso, che solea:</l>
<l>gigante ad altri, ad altri un villan parve,</l>
<l>ad altri un cavallier di faccia rea.</l>
<l>Ognuno in quella forma in che gli apparve</l>
<l>nel bosco il mago, il paladin vedea;</l>
<l>sì che per riaver quel che gli tolse</l>
<l>il mago, ognuno al paladin si volse.</l>
</lg>
<lg type="ottava"><head>20</head>
<l>Ruggier, Gradasso, Iroldo, Bradamante,</l>
<l>Brandimarte, Prasildo, altri guerrieri</l>
<l>in questo nuovo error si fêro inante,</l>
<l>per distruggere il duca accesi e fieri.</l>
<l>Ma ricordossi il corno in quello instante,</l>
<l>che fe' loro abbassar gli animi altieri.</l>
<l>Se non si soccorrea col grave suono,</l>
<l>morto era il paladin senza perdono.</l>
</lg>
<lg type="ottava"><head>21</head>
<l>Ma tosto che si pon quel corno a bocca</l>
<l>e fa sentire intorno il suono orrendo,</l>
<l>a guisa dei colombi, quando scocca</l>
<l>lo scoppio, vanno i cavallier fuggendo.</l>
<l>Non meno al negromante fuggir tocca,</l>
<l>non men fuor de la tana esce temendo</l>
<l>pallido e sbigottito, e se ne slunga</l>
<l>tanto, che 'l suono orribil non lo giunga.</l>
</lg>
<lg type="ottava"><head>22</head>
<l>Fuggì il guardian coi suo' prigioni; e dopo</l>
<l>de le stalle fuggîr molti cavalli,</l>
<l>ch'altro che fune a ritenerli era uopo,</l>
<l>e seguiro i patron per varii calli.</l>
<l>In casa non restò gatta né topo</l>
<l>al suon che par che dica: Dàlli, dàlli.</l>
<l>Sarebbe ito con gli altri Rabicano,</l>
<l>se non ch'all'uscir venne al duca in mano.</l>
</lg>
<lg type="ottava"><head>23</head>
<l>Astolfo, poi ch'ebbe cacciato il mago,</l>
<l>levò di su la soglia il grave sasso,</l>
<l>e vi ritrovò sotto alcuna imago,</l>
<l>et altre cose che di scriver lasso:</l>
<l>e di distrugger quello incanto vago,</l>
<l>di ciò che vi trovò, fece fraccasso,</l>
<l>come gli mostra il libro che far debbia;</l>
<l>e si sciolse il palazzo in fumo e in nebbia.</l>
</lg>
<lg type="ottava"><head>24</head>
<l>Quivi trovò che di catena d'oro</l>
<l>di Ruggiero il cavallo era legato,</l>
<l>parlo di quel che 'l negromante moro</l>
<l>per mandarlo ad Alcina gli avea dato;</l>
<l>a cui poi Logistilla fe' il lavoro</l>
<l>del freno, ond'era in Francia ritornato,</l>
<l>e girato da l'India all'Inghilterra</l>
<l>tutto avea il lato destro de la terra.</l>
</lg>
<lg type="ottava"><head>25</head>
<l>Non so se vi ricorda che la briglia</l>
<l>lasciò attaccata all'arbore quel giorno</l>
<l>che nuda da Ruggier sparì la figlia</l>
<l>di Galafrone, e gli fe' l'alto scorno.</l>
<l>Fe' il volante destrier, con maraviglia</l>
<l>di chi lo vide, al mastro suo ritorno;</l>
<l>e con lui stette infin al giorno sempre,</l>
<l>che de l'incanto fur rotte le tempre.</l>
</lg>
<lg type="ottava"><head>26</head>
<l>Non potrebbe esser stato più giocondo</l>
<l>d'altra aventura Astolfo, che di questa;</l>
<l>che per cercar la terra e il mar, secondo</l>
<l>ch'avea desir, quel ch'a cercar gli resta,</l>
<l>e girar tutto in pochi giorni il mondo,</l>
<l>troppo venìa questo ippogrifo a sesta.</l>
<l>Sapea egli ben quanto a portarlo era atto,</l>
<l>che l'avea altrove assai provato in fatto.</l>
</lg>
<lg type="ottava"><head>27</head>
<l>Quel giorno in India lo provò, che tolto</l>
<l>da la savia Melissa fu di mano</l>
<l>a quella scelerata che travolto</l>
<l>gli avea in mirto silvestre il viso umano:</l>
<l>e ben vide e notò come raccolto</l>
<l>gli fu sotto la briglia il capo vano</l>
<l>da Logistilla, e vide come instrutto</l>
<l>fosse Ruggier di farlo andar per tutto.</l>
</lg>
<lg type="ottava"><head>28</head>
<l>Fatto disegno l'ippogrifo tôrsi,</l>
<l>la sella sua, ch'appresso avea, gli messe;</l>
<l>e gli fece, levando da più morsi</l>
<l>una cosa et un'altra, un che lo resse;</l>
<l>che dei destrier ch'in fuga erano corsi,</l>
<l>quivi attaccate eran le briglie spesse.</l>
<l>Ora un pensier di Rabicano solo</l>
<l>lo fa tardar che non si leva a volo.</l>
</lg>
<lg type="ottava"><head>29</head>
<l>D'amar quel Rabicano avea ragione;</l>
<l>che non v'era un miglior per correr lancia,</l>
<l>e l'avea da l'estrema regione</l>
<l>de l'India cavalcato insin in Francia.</l>
<l>Pensa egli molto; e in somma si dispone</l>
<l>darne più tosto ad un suo amico mancia,</l>
<l>che, lasciandolo quivi in su la strada,</l>
<l>se l'abbia il primo ch'a passarvi accada.</l>
</lg>
<lg type="ottava"><head>30</head>
<l>Stava mirando se vedea venire</l>
<l>pel bosco o cacciatore o alcun villano,</l>
<l>da cui far si potesse indi seguire</l>
<l>a qualche terra, e trarvi Rabicano.</l>
<l>Tutto quel giorno e sin all'apparire</l>
<l>de l'altro stette riguardando invano.</l>
<l>L'altro matin, ch'era ancor l'aer fosco,</l>
<l>veder gli parve un cavallier pel bosco.</l>
</lg>
<lg type="ottava"><head>31</head>
<l>Ma mi bisogna, s'io vo' dirvi il resto,</l>
<l>ch'io trovi Ruggier prima e Bradamante.</l>
<l>Poi che si tacque il corno, e che da questo</l>
<l>loco la bella coppia fu distante,</l>
<l>guardò Ruggiero, e fu a conoscer presto</l>
<l>quel che fin qui gli avea nascoso Atlante:</l>
<l>fatto avea Atlante che fin a quell'ora</l>
<l>tra lor non s'eran conosciuti ancora.</l>
</lg>
<lg type="ottava"><head>32</head>
<l>Ruggier riguarda Bradamante, et ella</l>
<l>riguarda lui con alta maraviglia,</l>
<l>che tanti dì l'abbia offuscato quella</l>
<l>illusion sì l'animo e le ciglia.</l>
<l>Ruggiero abbraccia la sua donna bella,</l>
<l>che più che rosa ne divien vermiglia;</l>
<l>e poi di su la bocca i primi fiori</l>
<l>cogliendo vien dei suoi beati amori.</l>
</lg>
<lg type="ottava"><head>33</head>
<l>Tornaro ad iterar gli abbracciamenti</l>
<l>mille fiate, et a tenersi stretti</l>
<l>i duo felici amanti, e sì contenti,</l>
<l>ch'a pena i gaudii lor capiano i petti.</l>
<l>Molto lor duol che per incantamenti,</l>
<l>mentre che fur negli errabondi tetti,</l>
<l>tra lor non s'eran mai riconosciuti,</l>
<l>e tanti lieti giorni eran perduti.</l>
</lg>
<lg type="ottava"><head>34</head>
<l>Bradamante, disposta di far tutti</l>
<l>i piaceri che far vergine saggia</l>
<l>debbia ad un suo amator, sì che di lutti,</l>
<l>senza il suo onore offendere, il sottraggia;</l>
<l>dice a Ruggier, se a dar gli ultimi frutti</l>
<l>lei non vuol sempre aver dura e selvaggia,</l>
<l>la faccia domandar per buoni mezzi</l>
<l>al padre Amon: ma prima si battezzi.</l>
</lg>
<lg type="ottava"><head>35</head>
<l>Ruggier, che tolto avria non solamente</l>
<l>viver cristiano per amor di questa,</l>
<l>com'era stato il padre, e antiquamente</l>
<l>l'avolo e tutta la sua stirpe onesta;</l>
<l>ma, per farle piacere, immantinente</l>
<l>data le avria la vita che gli resta:</l>
<l>- Non che ne l'acqua (disse), ma nel fuoco</l>
<l>per tuo amor porre il capo mi fia puoco. -</l>
</lg>
<lg type="ottava"><head>36</head>
<l>Per battezzarsi dunque, indi per sposa</l>
<l>la donna aver, Ruggier si messe in via,</l>
<l>guidando Bradamante a Vallombrosa</l>
<l>(così fu nominata una badia</l>
<l>ricca e bella, né men religiosa,</l>
<l>e cortese a chiunque vi venìa);</l>
<l>e trovaro all'uscir de la foresta</l>
<l>donna che molto era nel viso mesta.</l>
</lg>
<lg type="ottava"><head>37</head>
<l>Ruggier, che sempre uman, sempre cortese</l>
<l>era a ciascun, ma più alle donne molto,</l>
<l>come le belle lacrime comprese</l>
<l>cader rigando il delicato volto,</l>
<l>n'ebbe pietade, e di disir s'accese</l>
<l>di saper il suo affanno; et a lei volto,</l>
<l>dopo onesto saluto, domandolle</l>
<l>perch'avea sì di pianto il viso molle.</l>
</lg>
<lg type="ottava"><head>38</head>
<l>Et ella, alzando i begli umidi rai,</l>
<l>umanissimamente gli rispose,</l>
<l>e la cagion de' suoi penosi guai,</l>
<l>poi che le domandò, tutta gli espose.</l>
<l>- Gentil signor (disse ella), intenderai</l>
<l>che queste guancie son sì lacrimose</l>
<l>per la pietà ch'a un giovinetto porto,</l>
<l>ch'in un castel qui presso oggi fia morto.</l>
</lg>
<lg type="ottava"><head>39</head>
<l>Amando una gentil giovane e bella,</l>
<l>che di Marsilio re di Spagna è figlia,</l>
<l>sotto un vel bianco e in feminil gonella,</l>
<l>finta la voce e il volger de le ciglia,</l>
<l>egli ogni notte si giacea con quella,</l>
<l>senza darne sospetto alla famiglia:</l>
<l>ma sì secreto alcuno esser non puote,</l>
<l>ch'al lungo andar non sia chi 'l vegga e note.</l>
</lg>
<lg type="ottava"><head>40</head>
<l>Se n'accorse uno, e ne parlò con dui;</l>
<l>gli dui con altri, insin ch'al re fu detto.</l>
<l>Venne un fedel del re l'altr'ieri a nui,</l>
<l>che questi amanti fe' pigliar nel letto;</l>
<l>e ne la ròcca gli ha fatto ambedui</l>
<l>divisamente chiudere in distretto:</l>
<l>né credo per tutto oggi ch'abbia spazio</l>
<l>il gioven, che non mora in pena e in strazio.</l>
</lg>
<lg type="ottava"><head>41</head>
<l>Fuggita me ne son per non vedere</l>
<l>tal crudeltà; che vivo l'arderanno:</l>
<l>né cosa mi potrebbe più dolere,</l>
<l>che faccia di sì bel giovine il danno;</l>
<l>né potrò aver giamai tanto piacere,</l>
<l>che non si volga subito in affanno,</l>
<l>che de la crudel fiamma mi rimembri,</l>
<l>ch'abbia arsi i belli e delicati membri. -</l>
</lg>
<lg type="ottava"><head>42</head>
<l>Bradamante ode, e par ch'assai le prema</l>
<l>questa novella, e molto il cor l'annoi;</l>
<l>né par che men per quel dannato tema,</l>
<l>che se fosse uno dei fratelli suoi.</l>
<l>Né certo la paura in tutto scema</l>
<l>era di causa, come io dirò poi.</l>
<l>Si volse ella a Ruggiero, e disse: - Parme</l>
<l>ch'in favor di costui sien le nostr'arme. -</l>
</lg>
<lg type="ottava"><head>43</head>
<l>E disse a quella mesta: - Io ti conforto</l>
<l>che tu vegga di porci entro alle mura;</l>
<l>che se 'l giovine ancor non avran morto,</l>
<l>più non l'uccideran, stanne sicura. -</l>
<l>Ruggiero, avendo il cor benigno scorto</l>
<l>de la sua donna e la pietosa cura,</l>
<l>sentì tutto infiammarsi di desire</l>
<l>di non lasciare il giovine morire.</l>
</lg>
<lg type="ottava"><head>44</head>
<l>Et alla donna, a cui dagli occhi cade</l>
<l>un rio di pianto, dice: - Or che s'aspetta?</l>
<l>Soccorrer qui, non lacrimare accade:</l>
<l>fa ch'ove è questo tuo, pur tu ci metta.</l>
<l>Di mille lancie trar, di mille spade</l>
<l>tel promettian, pur che ci meni in fretta:</l>
<l>ma studia il passo più che puoi; che tarda</l>
<l>non sia l'aita, e intanto il fuoco l'arda. -</l>
</lg>
<lg type="ottava"><head>45</head>
<l>L'alto parlare e la fiera sembianza</l>
<l>di quella coppia a maraviglia ardita,</l>
<l>ebbon di tornar forza la speranza</l>
<l>colà dond'era già tutta fuggita;</l>
<l>ma perch'ancor, più che la lontananza,</l>
<l>temeva il ritrovar la via impedita,</l>
<l>e che saria per questo indarno presa,</l>
<l>stava la donna in sé tutta sospesa.</l>
</lg>
<lg type="ottava"><head>46</head>
<l>Poi disse lor: - Facendo noi la via</l>
<l>che dritta e piana va fin a quel loco,</l>
<l>credo ch'a tempo vi si giungeria,</l>
<l>che non sarebbe ancora acceso il fuoco:</l>
<l>ma gir convien per così torta e ria,</l>
<l>che 'l termine d'un giorno saria poco</l>
<l>a riuscirne; e quando vi saremo,</l>
<l>che troviam morto il giovine mi temo. -</l>
</lg>
<lg type="ottava"><head>47</head>
<l>- E perché non andian (disse Ruggiero)</l>
<l>per la più corta? - E la donna rispose:</l>
<l>- Perché un castel de' conti da Pontiero</l>
<l>tra via si trova, ove un costume pose,</l>
<l>non son tre giorni ancora, iniquo e fiero</l>
<l>a cavallieri e a donne aventurose,</l>
<l>Pinabello, il peggior uomo che viva,</l>
<l>figliuol del conte Anselmo d'Altariva.</l>
</lg>
<lg type="ottava"><head>48</head>
<l>Quindi né cavallier né donna passa,</l>
<l>che se ne vada senza ingiuria e danni:</l>
<l>l'uno e l'altro a piè resta; ma vi lassa</l>
<l>il guerrier l'arme, e la donzella i panni.</l>
<l>Miglior cavallier lancia non abbassa,</l>
<l>e non abbassò in Francia già molt'anni,</l>
<l>di quattro che giurato hanno al castello</l>
<l>la legge mantener di Pinabello.</l>
</lg>
<lg type="ottava"><head>49</head>
<l>Come l'usanza (che non è più antiqua</l>
<l>di tre dì) cominciò, vi vo' narrare;</l>
<l>e sentirete se fu dritta o obliqua</l>
<l>cagion che i cavallier fece giurare.</l>
<l>Pinabello ha una donna così iniqua,</l>
<l>così bestial, ch'al mondo è senza pare;</l>
<l>che con lui, non so dove, andando un giorno,</l>
<l>ritrovò un cavallier che le fe' scorno.</l>
</lg>
<lg type="ottava"><head>50</head>
<l>Il cavallier, perché da lei beffato</l>
<l>fu d'una vecchia che portava in groppa,</l>
<l>giostrò con Pinabel ch'era dotato</l>
<l>di poca forza e di superbia troppa;</l>
<l>et abbattello, e lei smontar nel prato</l>
<l>fece, e provò s'andava dritta o zoppa:</l>
<l>lasciolla a piede, e fe' de la gonella</l>
<l>di lei vestir l'antiqua damigella.</l>
</lg>
<lg type="ottava"><head>51</head>
<l>Quella ch'a piè rimase, dispettosa,</l>
<l>e di vendetta ingorda e sitibonda,</l>
<l>congiunta a Pinabel che d'ogni cosa</l>
<l>dove sia da mal far, ben la seconda,</l>
<l>né giorno mai, né notte mai riposa,</l>
<l>e dice che non fia mai più gioconda,</l>
<l>se mille cavallieri e mille donne</l>
<l>non mette a piedi, e lor tolle arme e gonne.</l>
</lg>
<lg type="ottava"><head>52</head>
<l>Giunsero il dì medesmo, come accade,</l>
<l>quattro gran cavallieri ad un suo loco,</l>
<l>li quai di rimotissime contrade</l>
<l>venuti a queste parti eran di poco;</l>
<l>di tal valor, che non ha nostra etade</l>
<l>tant'altri buoni al bellicoso gioco:</l>
<l>Aquilante, Grifone e Sansonetto,</l>
<l>et un Guidon Selvaggio giovinetto.</l>
</lg>
<lg type="ottava"><head>53</head>
<l>Pinabel con sembiante assai cortese</l>
<l>al castel ch'io v'ho detto gli raccolse.</l>
<l>La notte poi tutti nel letto prese,</l>
<l>e presi tenne; e prima non li sciolse,</l>
<l>che li fece giurar ch'un anno e un mese</l>
<l>(questo fu a punto il termine che tolse)</l>
<l>stariano quivi, e spogliarebbon quanti</l>
<l>vi capitasson cavallieri erranti;</l>
</lg>
<lg type="ottava"><head>54</head>
<l>e le donzelle ch'avesson con loro,</l>
<l>porriano a piedi, e torrian lor le vesti.</l>
<l>Così giurâr, così constretti fôro</l>
<l>ad osservar, ben che turbati e mesti.</l>
<l>Non par che fin a qui contra costoro</l>
<l>alcun possa giostrar, ch'a piè non resti:</l>
<l>e capitati vi sono infiniti,</l>
<l>ch'a piè e senz'arme se ne son partiti.</l>
</lg>
<lg type="ottava"><head>55</head>
<l>È ordine tra lor, che chi per sorte</l>
<l>esce fuor prima, vada a correr solo:</l>
<l>ma se trova il nimico così forte,</l>
<l>che resti in sella, e getti lui nel suolo,</l>
<l>sono ubligati gli altri infin a morte</l>
<l>pigliar l'impresa tutti in uno stuolo.</l>
<l>Vedi or, se ciascun d'essi è così buono,</l>
<l>quel ch'esser de', se tutti insieme sono.</l>
</lg>
<lg type="ottava"><head>56</head>
<l>Poi non conviene all'importanzia nostra</l>
<l>che ne vieta ogni indugio, ogni dimora,</l>
<l>che punto vi fermiate a quella giostra;</l>
<l>e presuppongo che vinciate ancora,</l>
<l>che vostra alta presenzia lo dimostra;</l>
<l>ma non è cosa da fare in un'ora:</l>
<l>et è gran dubbio che 'l giovine s'arda,</l>
<l>se tutto oggi a soccorrerlo si tarda. -</l>
</lg>
<lg type="ottava"><head>57</head>
<l>Disse Ruggier: - Non riguardiamo a questo:</l>
<l>facciàn nui quel che si può far per nui;</l>
<l>abbia chi regge il ciel cura del resto,</l>
<l>o la Fortuna, se non tocca a lui.</l>
<l>Ti fia per questa giostra manifesto,</l>
<l>se buoni siamo d'aiutar colui</l>
<l>che per cagion sì debole e sì lieve,</l>
<l>come n'hai detto, oggi bruciar si deve. -</l>
</lg>
<lg type="ottava"><head>58</head>
<l>Senza risponder altro, la donzella</l>
<l>si messe per la via ch'era più corta.</l>
<l>Più di tre miglia non andâr per quella,</l>
<l>che si trovaro al ponte et alla porta</l>
<l>dove si perdon l'arme e la gonnella,</l>
<l>e de la vita gran dubbio si porta.</l>
<l>Al primo apparir lor, di su la ròcca</l>
<l>è chi duo botti la campana tocca.</l>
</lg>
<lg type="ottava"><head>59</head>
<l>Et ecco de la porta con gran fretta,</l>
<l>trottando s'un ronzino, un vecchio uscìo;</l>
<l>e quel venìa gridando: - Aspetta, aspetta:</l>
<l>restate olà, che qui si paga il fio;</l>
<l>e se l'usanza non v'è stata detta,</l>
<l>che qui si tiene, or ve la vo' dir io. -</l>
<l>E contar loro incominciò di quello</l>
<l>costume, che servar fa Pinabello.</l>
</lg>
<lg type="ottava"><head>60</head>
<l>Poi seguitò, volendo dar consigli,</l>
<l>com'era usato agli altri cavallieri:</l>
<l>- Fate spogliar la donna (dicea), figli,</l>
<l>e voi l'arme lasciateci e i destrieri;</l>
<l>e non vogliate mettervi a perigli</l>
<l>d'andare incontra a tai quattro guerrieri.</l>
<l>Per tutto vesti, arme e cavalli s'hanno:</l>
<l>la vita sol mai non ripara il danno. -</l>
</lg>
<lg type="ottava"><head>61</head>
<l>- Non più (disse Ruggier), non più; ch'io sono</l>
<l>del tutto informatissimo, e qui venni</l>
<l>per far prova di me, se così buono</l>
<l>in fatti son, come nel cor mi tenni.</l>
<l>Arme, vesti e cavallo altrui non dono,</l>
<l>s'altro non sento che minaccie e cenni;</l>
<l>e son ben certo ancor, che per parole</l>
<l>il mio compagno le sue dar non vuole.</l>
</lg>
<lg type="ottava"><head>62</head>
<l>Ma, per Dio, fa ch'io vegga tosto in fronte</l>
<l>quei che ne voglion tôrre arme e cavallo;</l>
<l>ch'abbiamo da passar anco quel monte,</l>
<l>e qui non si può far troppo intervallo. -</l>
<l>Rispose il vecchio: - Eccoti fuor del ponte</l>
<l>chi vien per farlo: - e non lo disse in fallo;</l>
<l>ch'un cavallier n'uscì, che sopraveste</l>
<l>vermiglie avea, di bianchi fior conteste.</l>
</lg>
<lg type="ottava"><head>63</head>
<l>Bradamante pregò molto Ruggiero</l>
<l>che le lasciasse in cortesia l'assunto</l>
<l>di gittar de la sella il cavalliero</l>
<l>ch'avea di fiori il bel vestir trapunto;</l>
<l>ma non poté impetrarlo, e fu mestiero</l>
<l>a lei far ciò che Ruggier vòlse a punto.</l>
<l>Egli vòlse l'impresa tutta avere,</l>
<l>e Bradamante si stesse a vedere.</l>
</lg>
<lg type="ottava"><head>64</head>
<l>Ruggiero al vecchio domandò, chi fosse</l>
<l>questo primo ch'uscia fuor de la porta.</l>
<l>- È Sansonetto (disse); che le rosse</l>
<l>veste conosco e i bianchi fior che porta. -</l>
<l>L'uno di qua, l'altro di là si mosse</l>
<l>senza parlarsi, e fu l'indugia corta;</l>
<l>che s'andaro a trovar coi ferri bassi,</l>
<l>molto affrettando i lor destrieri i passi.</l>
</lg>
<lg type="ottava"><head>65</head>
<l>In questo mezzo de la ròcca usciti</l>
<l>eran con Pinabel molti pedoni,</l>
<l>presti per levar l'arme et espediti</l>
<l>ai cavallier ch'uscian fuor degli arcioni.</l>
<l>Veniansi incontra i cavallieri arditi,</l>
<l>fermando in su le reste i gran lancioni,</l>
<l>grossi duo palmi, di nativo cerro,</l>
<l>che quasi erano uguali insino al ferro.</l>
</lg>
<lg type="ottava"><head>66</head>
<l>Di tali n'avea più d'una decina</l>
<l>fatto tagliar di su lor ceppi vivi</l>
<l>Sansonetto a una selva indi vicina,</l>
<l>e portatone duo per giostrar quivi.</l>
<l>Aver scudo e corazza adamantina</l>
<l>bisogna ben, che le percosse schivi.</l>
<l>Aveane fatto dar, tosto che venne,</l>
<l>l'uno a Ruggier, l'altro per sé ritenne.</l>
</lg>
<lg type="ottava"><head>67</head>
<l>Con questi, che passar dovean gl'incudi</l>
<l>(sì ben ferrate avean le punte estreme),</l>
<l>di qua e di là fermandoli agli scudi,</l>
<l>a mezzo il corso si scontraro insieme.</l>
<l>Quel di Ruggiero, che i demoni ignudi</l>
<l>fece sudar, poco del colpo teme:</l>
<l>de lo scudo vo' dir che fece Atlante,</l>
<l>de le cui forze io v'ho già detto inante.</l>
</lg>
<lg type="ottava"><head>68</head>
<l>Io v'ho già detto che con tanta forza</l>
<l>l'incantato splendor negli occhi fere,</l>
<l>ch'al discoprirsi ogni veduta ammorza,</l>
<l>e tramortito l'uom fa rimanere:</l>
<l>perciò, s'un gran bisogno non lo sforza,</l>
<l>d'un vel coperto lo solea tenere.</l>
<l>Si crede ch'anco impenetrabil fosse,</l>
<l>poi ch'a questo incontrar nulla si mosse.</l>
</lg>
<lg type="ottava"><head>69</head>
<l>L'altro, ch'ebbe l'artefice men dotto,</l>
<l>il gravissimo colpo non sofferse.</l>
<l>Come tocco da fulmine, di botto</l>
<l>diè loco al ferro, e pel mezzo s'aperse;</l>
<l>diè loco al ferro, e quel trovò di sotto</l>
<l>il braccio ch'assai mal si ricoperse;</l>
<l>sì che ne fu ferito Sansonetto,</l>
<l>e de la sella tratto al suo dispetto.</l>
</lg>
<lg type="ottava"><head>70</head>
<l>E questo il primo fu di quei compagni</l>
<l>che quivi mantenean l'usanza fella,</l>
<l>che de le spoglie altrui non fe' guadagni,</l>
<l>e ch'alla giostra uscì fuor de la sella.</l>
<l>Convien chi ride, anco talor si lagni,</l>
<l>e Fortuna talor trovi ribella.</l>
<l>Quel da la ròcca, replicando il botto,</l>
<l>ne fece agli altri cavallieri motto.</l>
</lg>
<lg type="ottava"><head>71</head>
<l>S'era accostato Pinabello intanto</l>
<l>a Bradamante, per saper chi fusse</l>
<l>colui che con prodezza e valor tanto</l>
<l>il cavallier del suo castel percusse.</l>
<l>La giustizia di Dio, per dargli quanto</l>
<l>era il merito suo, vi lo condusse</l>
<l>su quel destrier medesimo ch'inante</l>
<l>tolto avea per inganno a Bradamante.</l>
</lg>
<lg type="ottava"><head>72</head>
<l>Fornito a punto era l'ottavo mese</l>
<l>che, con lei ritrovandosi a camino,</l>
<l>(se 'l vi raccorda) questo Maganzese</l>
<l>la gittò ne la tomba di Merlino,</l>
<l>quando da morte un ramo la difese,</l>
<l>che seco cadde, anzi il suo buon destino;</l>
<l>e trassene, credendo ne lo speco</l>
<l>ch'ella fosse sepolta, il destrier seco.</l>
</lg>
<lg type="ottava"><head>73</head>
<l>Bradamante conosce il suo cavallo,</l>
<l>e conosce per lui l'iniquo conte;</l>
<l>e poi ch'ode la voce, e vicino hallo</l>
<l>con maggiore attenzion mirato in fronte:</l>
<l>- Questo è il traditor (disse), senza fallo,</l>
<l>che procacciò di farmi oltraggio et onte:</l>
<l>ecco il peccato suo, che l'ha condutto</l>
<l>ove avrà de' suoi merti il premio tutto. -</l>
</lg>
<lg type="ottava"><head>74</head>
<l>Il minacciare e il por mano alla spada</l>
<l>fu tutto a un tempo, e lo aventarsi a quello;</l>
<l>ma inanzi tratto gli levò la strada,</l>
<l>che non poté fuggir verso il castello.</l>
<l>Tolta è la speme ch'a salvar si vada,</l>
<l>come volpe alla tana, Pinabello.</l>
<l>Egli gridando e senza mai far testa,</l>
<l>fuggendo si cacciò ne la foresta.</l>
</lg>
<lg type="ottava"><head>75</head>
<l>Pallido e sbigottito il miser sprona,</l>
<l>che posto ha nel fuggir l'ultima speme.</l>
<l>L'animosa donzella di Dordona</l>
<l>gli ha il ferro ai fianchi, e lo percuote e preme:</l>
<l>vien con lui sempre, e mai non l'abbandona.</l>
<l>Grande è il rumore, e il bosco intorno geme.</l>
<l>Nulla al castel di questo ancor s'intende,</l>
<l>però ch'ognuno a Ruggier solo attende.</l>
</lg>
<lg type="ottava"><head>76</head>
<l>Gli altri tre cavallier de la fortezza</l>
<l>intanto erano usciti in su la via;</l>
<l>et avean seco quella male avezza</l>
<l>che v'avea posta la costuma ria.</l>
<l>A ciascun di lor tre, che 'l morir prezza</l>
<l>più ch'aver vita che con biasmo sia,</l>
<l>di vergogna arde il viso, e il cor di duolo,</l>
<l>che tanti ad assalir vadano un solo.</l>
</lg>
<lg type="ottava"><head>77</head>
<l>La crudel meretrice ch'avea fatto</l>
<l>por quella iniqua usanza et osservarla,</l>
<l>il giuramento lor ricorda e il patto</l>
<l>ch'essi fatti l'avean, di vendicarla.</l>
<l>- Se sol con questa lancia te gli abbatto,</l>
<l>perché mi vòi con altre accompagnarla?</l>
<l>(dicea Guidon Selvaggio): e s'io ne mento,</l>
<l>levami il capo poi, ch'io son contento. -</l>
</lg>
<lg type="ottava"><head>78</head>
<l>Così dicea Grifon, così Aquilante.</l>
<l>Giostrar da sol a sol volea ciascuno,</l>
<l>e preso e morto rimanere inante</l>
<l>ch'incontra un sol volere andar più d'uno.</l>
<l>La donna dicea loro: - A che far tante</l>
<l>parole qui senza profitto alcuno?</l>
<l>Per tôrre a colui l'arme io v'ho qui tratti,</l>
<l>non per far nuove leggi e nuovi patti.</l>
</lg>
<lg type="ottava"><head>79</head>
<l>Quando io v'avea in prigione, era da farme</l>
<l>queste escuse, e non ora, che son tarde.</l>
<l>Voi dovete il preso ordine servarme,</l>
<l>non vostre lingue far vane e bugiarde. -</l>
<l>Ruggier gridava lor: - Eccovi l'arme,</l>
<l>ecco il destrier c'ha nuovo e sella e barde;</l>
<l>i panni de la donna eccovi ancora:</l>
<l>se li volete, a che più far dimora? -</l>
</lg>
<lg type="ottava"><head>80</head>
<l>La donna del castel da un lato preme,</l>
<l>Ruggier da l'altro li chiama e rampogna,</l>
<l>tanto ch'a forza si spiccaro insieme,</l>
<l>ma nel viso infiammati di vergogna.</l>
<l>Dinanzi apparve l'uno e l'altro seme</l>
<l>del marchese onorato di Borgogna;</l>
<l>ma Guidon, che più grave ebbe il cavallo,</l>
<l>venìa lor dietro con poco intervallo.</l>
</lg>
<lg type="ottava"><head>81</head>
<l>Con la medesima asta con che avea</l>
<l>Sansonetto abbattuto, Ruggier viene,</l>
<l>coperto da lo scudo che solea</l>
<l>Atlante aver sui monti di Pirene:</l>
<l>dico quello incantato, che splendea</l>
<l>tanto, ch'umana vista nol sostiene;</l>
<l>a cui Ruggier per l'ultimo soccorso</l>
<l>nei più gravi perigli avea ricorso.</l>
</lg>
<lg type="ottava"><head>82</head>
<l>Ben che sol tre fiate bisognolli,</l>
<l>e certo in gran perigli, usarne il lume:</l>
<l>le prime due, quando dai regni molli</l>
<l>si trasse a più lodevole costume;</l>
<l>la terza, quando i denti mal satolli</l>
<l>lasciò de l'orca alle marine spume,</l>
<l>che dovean devorar la bella nuda</l>
<l>che fu a chi la campò poi così cruda.</l>
</lg>
<lg type="ottava"><head>83</head>
<l>Fuor che queste tre volte, tutto 'l resto</l>
<l>lo tenea sotto un velo in modo ascoso,</l>
<l>ch'a discoprirlo esser potea ben presto,</l>
<l>che del suo aiuto fosse bisognoso.</l>
<l>Quivi alla giostra ne venìa con questo,</l>
<l>come io v'ho detto ancora, sì animoso,</l>
<l>che quei tre cavallier che vedea inanti,</l>
<l>manco temea che pargoletti infanti.</l>
</lg>
<lg type="ottava"><head>84</head>
<l>Ruggier scontra Grifone, ove la penna</l>
<l>de lo scudo alla vista si congiunge.</l>
<l>Quel di cader da ciascun lato accenna,</l>
<l>et al fin cade, e resta al destrier lunge.</l>
<l>Mette allo scudo a lui Grifon l'antenna;</l>
<l>ma pel traverso e non pel dritto giunge:</l>
<l>e perché lo trovò forbito e netto,</l>
<l>l'andò strisciando, e fe' contrario effetto.</l>
</lg>
<lg type="ottava"><head>85</head>
<l>Roppe il velo e squarciò, che gli copria</l>
<l>lo spaventoso et incantato lampo,</l>
<l>al cui splendor cader si convenia</l>
<l>con gli occhi ciechi, e non vi s'ha alcun scampo.</l>
<l>Aquilante, ch'a par seco venìa,</l>
<l>stracciò l'avanzo, e fe' lo scudo vampo.</l>
<l>Lo splendor ferì gli occhi ai duo fratelli</l>
<l>et a Guidon, che correa dopo quelli.</l>
</lg>
<lg type="ottava"><head>86</head>
<l>Chi di qua, chi di là cade per terra:</l>
<l>lo scudo non pur lor gli occhi abbarbaglia,</l>
<l>ma fa che ogn'altro senso attonito erra.</l>
<l>Ruggier, che non sa il fin de la battaglia,</l>
<l>volta il cavallo; e nel voltare afferra</l>
<l>la spada sua che sì ben punge e taglia:</l>
<l>e nessun vede che gli sia all'incontro;</l>
<l>che tutti eran caduti a quello scontro.</l>
</lg>
<lg type="ottava"><head>87</head>
<l>I cavallieri e insieme quei ch'a piede</l>
<l>erano usciti, e così le donne anco,</l>
<l>e non meno i destrieri in guisa vede,</l>
<l>che par che per morir battano il fianco.</l>
<l>Prima si maraviglia, e poi s'avvede</l>
<l>che 'l velo ne pendea dal lato manco:</l>
<l>dico il velo di seta, in che solea</l>
<l>chiuder la luce di quel caso rea.</l>
</lg>
<lg type="ottava"><head>88</head>
<l>Presto si volge, e nel voltar, cercando</l>
<l>con gli occhi va l'amata sua guerriera;</l>
<l>e vien là dove era rimasa, quando</l>
<l>la prima giostra cominciata s'era.</l>
<l>Pensa ch'andata sia (non la trovando)</l>
<l>a vietar che quel giovine non pèra,</l>
<l>per dubbio ch'ella ha forse che non s'arda</l>
<l>in questo mezzo ch'a giostrar si tarda.</l>
</lg>
<lg type="ottava"><head>89</head>
<l>Fra gli altri che giacean vede la donna,</l>
<l>la donna che l'avea quivi guidato.</l>
<l>Dinanzi se la pon, sì come assonna,</l>
<l>e via cavalca tutto conturbato.</l>
<l>D'un manto ch'essa avea sopra la gonna,</l>
<l>poi ricoperse lo scudo incantato;</l>
<l>e i sensi riaver le fece, tosto</l>
<l>che 'l nocivo splendore ebbe nascosto.</l>
</lg>
<lg type="ottava"><head>90</head>
<l>Via se ne va Ruggier con faccia rossa</l>
<l>che, per vergogna, di levar non osa:</l>
<l>gli par ch'ognuno improverar gli possa</l>
<l>quella vittoria poco gloriosa.</l>
<l>- Ch'emenda poss'io fare, onde rimossa</l>
<l>mi sia una colpa tanto obbrobriosa?</l>
<l>che ciò ch'io vinsi mai, fu per favore,</l>
<l>diran, d'incanti, e non per mio valore. -</l>
</lg>
<lg type="ottava"><head>91</head>
<l>Mentre così pensando seco giva,</l>
<l>venne in quel che cercava a dar di cozzo;</l>
<l>che 'n mezzo de la strada soprarriva</l>
<l>dove profondo era cavato un pozzo.</l>
<l>Quivi l'armento alla calda ora estiva</l>
<l>si ritraea, poi ch'avea pieno il gozzo.</l>
<l>Disse Ruggiero: - Or proveder bisogna,</l>
<l>che non mi facci, o scudo, più vergogna.</l>
</lg>
<lg type="ottava"><head>92</head>
<l>Più non starai tu meco; e questo sia</l>
<l>l'ultimo biasmo c'ho d'averne al mondo. -</l>
<l>Così dicendo, smonta ne la via:</l>
<l>piglia una grossa pietra e di gran pondo,</l>
<l>e la lega allo scudo, et ambi invia</l>
<l>per l'alto pozzo a ritrovarne il fondo;</l>
<l>e dice: - Costà giù statti sepulto,</l>
<l>e teco stia sempre il mio obbrobrio occulto. -</l>
 </lg>
<lg type="ottava"><head>93</head>
<l>Il pozzo è cavo, e pieno al sommo d'acque:</l>
<l>grieve è lo scudo, e quella pietra grieve.</l>
<l>Non si fermò fin che nel fondo giacque:</l>
<l>sopra si chiuse il liquor molle e lieve.</l>
<l>Il nobil atto e di splendor non tacque</l>
<l>la vaga Fama, e divulgollo in breve;</l>
<l>e di rumor n'empì, suonando il corno,</l>
<l>e Francia e Spagna e le provincie intorno.</l>
</lg>
<lg type="ottava"><head>94</head>
<l>Poi che di voce in voce si fe' questa</l>
<l>strana aventura in tutto il mondo nota,</l>
<l>molti guerrier si missero all'inchiesta</l>
<l>e di parte vicina e di remota:</l>
<l>ma non sapean qual fosse la foresta</l>
<l>dove nel pozzo il sacro scudo nuota;</l>
<l>che la donna che fe' l'atto palese,</l>
<l>dir mai non vòlse il pozzo né il paese.</l>
</lg>
<lg type="ottava"><head>95</head>
<l>Al partir che Ruggier fe' dal castello,</l>
<l>dove avea vinto con poca battaglia;</l>
<l>che i quattro gran campion di Pinabello</l>
<l>fece restar come uomini di paglia;</l>
<l>tolto lo scudo, avea levato quello</l>
<l>lume che gli occhi e gli animi abbarbaglia:</l>
<l>e quei che giaciuti eran come morti,</l>
<l>pieni di meraviglia eran risorti.</l>
</lg>
<lg type="ottava"><head>96</head>
<l>Né per tutto quel giorno si favella</l>
<l>altro fra lor, che de lo strano caso,</l>
<l>e come fu che ciascun d'essi a quella</l>
<l>orribil luce vinto era rimaso.</l>
<l>Mentre parlan di questo, la novella</l>
<l>vien lor di Pinabel giunto all'occaso:</l>
<l>che Pinabello è morto hanno l'aviso,</l>
<l>ma non sanno però chi l'abbia ucciso.</l>
</lg>
<lg type="ottava"><head>97</head>
<l>L'ardita Bradamante in questo mezzo</l>
<l>giunto avea Pinabello a un passo stretto;</l>
<l>e cento volte gli avea fin a mezzo</l>
<l>messo il brando pei fianchi e per lo petto.</l>
<l>Tolto ch'ebbe dal mondo il puzzo e 'l lezzo</l>
<l>che tutto intorno avea il paese infetto,</l>
<l>le spalle al bosco testimonio volse</l>
<l>con quel destrier che già il fellon le tolse.</l>
</lg>
<lg type="ottava"><head>98</head>
<l>Vòlse tornar dove lasciato avea</l>
<l>Ruggier; né seppe mai trovar la strada.</l>
<l>Or per valle or per monte s'avvolgea:</l>
<l>tutta quasi cercò quella contrada.</l>
<l>Non vòlse mai la sua fortuna rea,</l>
<l>che via trovasse onde a Ruggier si vada.</l>
<l>Questo altro canto ad ascoltare aspetto</l>
<l>chi de l'istoria mia prende diletto.</l>
</lg>
</div1>

<div1 type="canto">
<head>Canto 23</head>
<lg type="ottava"><head>1</head>
<l>Studisi ognun giovare altrui; che rade</l>
<l>volte il ben far senza il suo premio fia:</l>
<l>e se pur senza, almen non te ne accade</l>
<l>morte né danno né ignominia ria.</l>
<l>Chi nuoce altrui, tardi o per tempo cade</l>
<l>il debito a scontar, che non s'oblia.</l>
<l>Dice il proverbio, ch'a trovar si vanno</l>
<l>gli uomini spesso, e i monti fermi stanno.</l>
</lg>
<lg type="ottava"><head>2</head>
<l>Or vedi quel ch'a Pinabello avviene</l>
<l>per essersi portato iniquamente:</l>
<l>è giunto in somma alle dovute pene,</l>
<l>dovute e giuste alla sua ingiusta mente.</l>
<l>E Dio, che le più volte non sostiene</l>
<l>veder patire a torto uno innocente,</l>
<l>salvò la donna; e salverà ciascuno</l>
<l>che d'ogni fellonia viva digiuno.</l>
</lg>
<lg type="ottava"><head>3</head>
<l>Credette Pinabel questa donzella</l>
<l>già d'aver morta, e colà giù sepulta;</l>
<l>né la pensava mai veder, non ch'ella</l>
<l>gli avesse a tor degli error suoi la multa.</l>
<l>Né il ritrovarsi in mezzo le castella</l>
<l>del padre, in alcun util gli risulta.</l>
<l>Quivi Altaripa era tra monti fieri</l>
<l>vicina al tenitorio di Pontieri.</l>
</lg>
<lg type="ottava"><head>4</head>
<l>Tenea quell'Altaripa il vecchio conte</l>
<l>Anselmo, di ch'uscì questo malvagio,</l>
<l>che, per fuggir la man di Chiaramonte,</l>
<l>d'amici e di soccorso ebbe disagio.</l>
<l>La donna al traditore a piè d'un monte</l>
<l>tolse l'indegna vita a suo grande agio;</l>
<l>che d'altro aiuto quel non si provede,</l>
<l>che d'alti gridi e di chiamar mercede.</l>
</lg>
<lg type="ottava"><head>5</head>
<l>Morto ch'ella ebbe il falso cavalliero</l>
<l>che lei voluto avea già porre a morte,</l>
<l>vòlse tornare ove lasciò Ruggiero;</l>
<l>ma non lo consentì sua dura sorte,</l>
<l>che la fe' traviar per un sentiero</l>
<l>che la portò dov'era spesso e forte,</l>
<l>dove più strano e più solingo il bosco,</l>
<l>lasciando il sol già il mondo all'aer fosco.</l>
</lg>
<lg type="ottava"><head>6</head>
<l>Né sappiendo ella ove potersi altrove</l>
<l>la notte riparar, si fermò quivi</l>
<l>sotto le frasche in su l'erbette nuove,</l>
<l>parte dormendo, fin che 'l giorno arrivi,</l>
<l>parte mirando ora Saturno or Giove,</l>
<l>Venere e Marte e gli altri erranti divi;</l>
<l>ma sempre, o vegli o dorma, con la mente</l>
<l>contemplando Ruggier come presente.</l>
</lg>
<lg type="ottava"><head>7</head>
<l>Spesso di cor profondo ella sospira,</l>
<l>di pentimento e di dolor compunta,</l>
<l>ch'abbia in lei, più ch'amor, potuto l'ira.</l>
<l>- L'ira (dicea) m'ha dal mio amor disgiunta:</l>
<l>almen ci avessi io posta alcuna mira,</l>
<l>poi ch'avea pur la mala impresa assunta,</l>
<l>di saper ritornar donde io veniva;</l>
<l>che ben fui d'occhi e di memoria priva. -</l>
</lg>
<lg type="ottava"><head>8</head>
<l>Queste et altre parole ella non tacque,</l>
<l>e molto più ne ragionò col core.</l>
<l>Il vento intanto di sospiri, e l'acque</l>
<l>di pianto facean pioggia di dolore.</l>
<l>Dopo una lunga aspettazion pur nacque</l>
<l>in oriente il disiato albóre:</l>
<l>et ella prese il suo destrier ch'intorno</l>
<l>giva pascendo, et andò contra il giorno.</l>
</lg>
<lg type="ottava"><head>9</head>
<l>Né molto andò, che si trovò all'uscita</l>
<l>del bosco, ove pur dianzi era il palagio,</l>
<l>là dove molti dì l'avea schernita</l>
<l>con tanto error l'incantator malvagio.</l>
<l>Ritrovò quivi Astolfo, che fornita</l>
<l>la briglia all'ippogrifo avea a grande agio,</l>
<l>e stava in gran pensier di Rabicano,</l>
<l>per non sapere a chi lasciarlo in mano.</l>
</lg>
<lg type="ottava"><head>10</head>
<l>A caso si trovò che fuor di testa</l>
<l>l'elmo allor s'avea tratto il paladino;</l>
<l>sì che tosto ch'uscì de la foresta,</l>
<l>Bradamante conobbe il suo cugino.</l>
<l>Di lontan salutollo, e con gran festa</l>
<l>gli corse, e l'abbracciò poi più vicino;</l>
<l>e nominossi, et alzò la visiera,</l>
<l>e chiaramente fe' veder ch'ell'era.</l>
</lg>
<lg type="ottava"><head>11</head>
<l>Non potea Astolfo ritrovar persona</l>
<l>a chi il suo Rabican meglio lasciasse,</l>
<l>perché dovesse averne guardia buona</l>
<l>e renderglielo poi come tornasse,</l>
<l>de la figlia del duca di Dordona;</l>
<l>e parvegli che Dio gli la mandasse.</l>
<l>Vederla volentier sempre solea,</l>
<l>ma pel bisogno or più ch'egli n'avea.</l>
</lg>
<lg type="ottava"><head>12</head>
<l>Da poi che due e tre volte ritornati</l>
<l>fraternamente ad abbracciar si fôro,</l>
<l>e si fôr l'uno a l'altro domandati</l>
<l>con molta affezion de l'esser loro;</l>
<l>Astolfo disse: - Ormai, se dei pennati</l>
<l>vo' 'l paese cercar, troppo dimoro: -</l>
<l>et aprendo alla donna il suo pensiero,</l>
<l>veder le fece il volator destriero.</l>
</lg>
<lg type="ottava"><head>13</head>
<l>A lei non fu di molta maraviglia</l>
<l>veder spiegare a quel destrier le penne;</l>
<l>ch'altra volta, reggendogli la briglia</l>
<l>Atlante incantator, contra le venne;</l>
<l>e le fece doler gli occhi e le ciglia:</l>
<l>sì fisse dietro a quel volar le tenne</l>
<l>quel giorno, che da lei Ruggier lontano</l>
<l>portato fu per camin lungo e strano.</l>
</lg>
<lg type="ottava"><head>14</head>
<l>Astolfo disse a lei, che le volea</l>
<l>dar Rabican, che sì nel corso affretta,</l>
<l>che, se scoccando l'arco si movea,</l>
<l>si solea lasciar dietro la saetta;</l>
<l>e tutte l'arme ancor, quante n'avea,</l>
<l>che vuol che a Montalban gli le rimetta,</l>
<l>e gli le serbi fin al suo ritorno;</l>
<l>che non gli fanno or di bisogno intorno.</l>
</lg>
<lg type="ottava"><head>15</head>
<l>Volendosene andar per l'aria a volo,</l>
<l>aveasi a far quanto potea più lieve.</l>
<l>Tiensi la spada e 'l corno, ancor che solo</l>
<l>bastargli il corno ad ogni risco deve.</l>
<l>Bradamante la lancia che 'l figliuolo</l>
<l>portò di Galafrone, anco riceve;</l>
<l>la lancia che di quanti ne percuote</l>
<l>fa le selle restar subito vòte.</l>
</lg>
<lg type="ottava"><head>16</head>
<l>Salito Astolfo sul destrier volante,</l>
<l>lo fa mover per l'aria lento lento;</l>
<l>indi lo caccia sì, che Bradamante</l>
<l>ogni vista ne perde in un momento.</l>
<l>Così si parte col pilota inante</l>
<l>il nochier che gli scogli teme e 'l vento;</l>
<l>e poi che 'l porto e i liti a dietro lassa,</l>
<l>spiega ogni vela e inanzi ai venti passa.</l>
</lg>
<lg type="ottava"><head>17</head>
<l>La donna, poi che fu partito il duca,</l>
<l>rimase in gran travaglio de la mente;</l>
<l>che non sa come a Montalban conduca</l>
<l>l'armatura e il destrier del suo parente;</l>
<l>però che 'l cuor le cuoce e le manuca</l>
<l>l'ingorda voglia e il desiderio ardente</l>
<l>di riveder Ruggier, che, se non prima,</l>
<l>a Vallombrosa ritrovar lo stima.</l>
</lg>
<lg type="ottava"><head>18</head>
<l>Stando quivi suspesa, per ventura</l>
<l>si vede inanzi giungere un villano,</l>
<l>dal qual fa rassettar quella armatura,</l>
<l>come si puote, e por su Rabicano;</l>
<l>poi di menarsi dietro gli diè cura</l>
<l>i duo cavalli, un carco e l'altro, a mano:</l>
<l>ella n'avea duo prima; ch'avea quello</l>
<l>sopra il qual levò l'altro a Pinabello.</l>
</lg>
<lg type="ottava"><head>19</head>
<l>Di Vallombrosa pensò far la strada,</l>
<l>che trovar quivi il suo Ruggier ha speme;</l>
<l>ma qual più breve o qual miglior vi vada,</l>
<l>poco discerne, e d'ire errando teme.</l>
<l>Il villan non avea de la contrada</l>
<l>pratica molta; et erreranno insieme.</l>
<l>Pur andare a ventura ella si messe,</l>
<l>dove pensò che 'l loco esser dovesse.</l>
</lg>
<lg type="ottava"><head>20</head>
<l>Di qua di là si volse, né persona</l>
<l>incontrò mai da domandar la via.</l>
<l>Si trovò uscir del bosco in su la nona,</l>
<l>dove un castel poco lontan scopria,</l>
<l>il qual la cima a un monticel corona.</l>
<l>Lo mira, e Montalban le par che sia:</l>
<l>et era certo Montalbano; e in quello</l>
<l>avea la matre et alcun suo fratello.</l>
</lg>
<lg type="ottava"><head>21</head>
<l>Come la donna conosciuto ha il loco,</l>
<l>nel cor s'attrista, e più ch'i' non so dire:</l>
<l>sarà scoperta, se si ferma un poco,</l>
<l>né più le sarà lecito a partire;</l>
<l>se non si parte, l'amoroso foco</l>
<l>l'arderà sì, che la farà morire:</l>
<l>non vedrà più Ruggier, né farà cosa</l>
<l>di quel ch'era ordinato a Vallombrosa.</l>
</lg>
<lg type="ottava"><head>22</head>
<l>Stette alquanto a pensar; poi si risolse</l>
<l>di voler dar a Montalban le spalle:</l>
<l>e verso la badia pur si rivolse;</l>
<l>che quindi ben sapea qual era il calle.</l>
<l>Ma sua fortuna, o buona o trista, vòlse</l>
<l>che prima ch'ella uscisse de la valle,</l>
<l>scontrasse Alardo, un de' fratelli sui;</l>
<l>né tempo di celarsi ebbe da lui.</l>
</lg>
<lg type="ottava"><head>23</head>
<l>Veniva da partir gli alloggiamenti</l>
<l>per quel contado a cavallieri e a fanti;</l>
<l>ch'ad instanzia di Carlo nuove genti</l>
<l>fatto avea de le terre circonstanti.</l>
<l>I saluti e i fraterni abbracciamenti</l>
<l>con le grate accoglienze andaro inanti;</l>
<l>e poi, di molte cose a paro a paro</l>
<l>tra lor parlando, in Montalban tornaro.</l>
</lg>
<lg type="ottava"><head>24</head>
<l>Entrò la bella donna in Montalbano,</l>
<l>dove l'avea con lacrimosa guancia</l>
<l>Beatrice molto desiata invano,</l>
<l>e fattone cercar per tutta Francia.</l>
<l>Or quivi i baci e il giunger mano a mano</l>
<l>di matre e di fratelli estimò ciancia</l>
<l>verso gli avuti con Ruggier complessi,</l>
<l>ch'avrà ne l'alma eternamente impressi.</l>
</lg>
<lg type="ottava"><head>25</head>
<l>Non potendo ella andar, fece pensiero</l>
<l>ch'a Vallombrosa altri in suo nome andasse</l>
<l>immantinente ad avisar Ruggiero</l>
<l>de la cagion ch'andar lei non lasciasse;</l>
<l>e lui pregar (s'era pregar mistero)</l>
<l>che quivi per suo amor si battezzasse,</l>
<l>e poi venisse a far quanto era detto,</l>
<l>sì che si desse al matrimonio effetto.</l>
</lg>
<lg type="ottava"><head>26</head>
<l>Pel medesimo messo fe' disegno</l>
<l>di mandar a Ruggiero il suo cavallo,</l>
<l>che gli solea tanto esser caro: e degno</l>
<l>d'essergli caro era ben senza fallo;</l>
<l>che non s'avria trovato in tutto 'l regno</l>
<l>dei Saracin, né sotto il signor Gallo,</l>
<l>più bel destrier di questo o più gagliardo,</l>
<l>eccetti Brigliador, soli, e Baiardo.</l>
</lg>
<lg type="ottava"><head>27</head>
<l>Ruggier, quel dì che troppo audace ascese</l>
<l>su l'ippogrifo, e verso il ciel levosse,</l>
<l>lasciò Frontino, e Bradamante il prese</l>
<l>(Frontino, che 'l destrier così nomosse);</l>
<l>mandollo a Montalbano, e a buone spese</l>
<l>tener lo fece, e mai non cavalcosse,</l>
<l>se non per breve spazio e a picciol passo;</l>
<l>sì ch'era più che mai lucido e grasso.</l>
</lg>
<lg type="ottava"><head>28</head>
<l>Ogni sua donna tosto, ogni donzella</l>
<l>pon seco in opra, e con suttil lavoro</l>
<l>fa sopra seta candida e morella</l>
<l>tesser ricamo di finissimo oro;</l>
<l>e di quel cuopre et orna briglia e sella</l>
<l>del buon destrier: poi sceglie una di loro,</l>
<l>figlia di Callitrefia sua nutrice,</l>
<l>d'ogni secreto suo fida uditrice.</l>
</lg>
<lg type="ottava"><head>29</head>
<l>Quanto Ruggier l'era nel core impresso,</l>
<l>mille volte narrato avea a costei;</l>
<l>la beltà, la virtude, i modi d'esso</l>
<l>esaltato l'avea fin sopra i dèi.</l>
<l>A sé chiamolla, e disse: - Miglior messo</l>
<l>a tal bisogno elegger non potrei;</l>
<l>che di te né più fido né più saggio</l>
<l>imbasciator, Ippalca mia, non aggio. -</l>
</lg>
<lg type="ottava"><head>30</head>
<l>Ippalca la donzella era nomata.</l>
<l>- Va, - le dice, e l'insegna ove de' gire;</l>
<l>e pienamente poi l'ebbe informata</l>
<l>di quanto avesse al suo signore a dire;</l>
<l>e far la scusa se non era andata</l>
<l>al monaster: che non fu per mentire;</l>
<l>ma che Fortuna, che di noi potea</l>
<l>più che noi stessi, da imputar s'avea.</l>
</lg>
<lg type="ottava"><head>31</head>
<l>Montar la fece s'un ronzino, e in mano</l>
<l>la ricca briglia di Frontin le messe:</l>
<l>e se sì pazzo alcuno o sì villano</l>
<l>trovasse, che levar le lo volesse;</l>
<l>per fargli a una parola il cervel sano,</l>
<l>di chi fosse il destrier sol gli dicesse;</l>
<l>che non sapea sì ardito cavalliero,</l>
<l>che non tremasse al nome di Ruggiero.</l>
</lg>
<lg type="ottava"><head>32</head>
<l>Di molte cose l'ammonisce e molte,</l>
<l>che trattar con Ruggier abbia in sua vece;</l>
<l>le qual poi ch'ebbe Ippalca ben raccolte,</l>
<l>si pose in via, né più dimora fece.</l>
<l>Per strade e campi e selve oscure e folte</l>
<l>cavalcò de le miglia più di diece;</l>
<l>che non fu a darle noia chi venisse,</l>
<l>né a domandarla pur dove ne gisse.</l>
</lg>
<lg type="ottava"><head>33</head>
<l>A mezzo il giorno, nel calar d'un monte,</l>
<l>in una stretta e malagevol via</l>
<l>si venne ad incontrar con Rodomonte,</l>
<l>ch'armato un piccol nano e a piè seguia.</l>
<l>Il Moro alzò vêr lei l'altiera fronte,</l>
<l>e bestemmiò l'eterna Ierarchia,</l>
<l>poi che sì bel destrier, sì bene ornato,</l>
<l>non avea in man d'un cavallier trovato.</l>
</lg>
<lg type="ottava"><head>34</head>
<l>Avea giurato che 'l primo cavallo</l>
<l>torria per forza, che tra via incontrasse.</l>
<l>Or questo è stato il primo; e trovato hallo</l>
<l>più bello e più per lui, che mai trovasse:</l>
<l>ma torlo a una donzella gli par fallo;</l>
<l>e pur agogna averlo, e in dubbio stasse.</l>
<l>Lo mira, lo contempla, e dice spesso:</l>
<l>- Deh perché il suo signor non è con esso! -</l>
</lg>
<lg type="ottava"><head>35</head>
<l>- Deh ci fosse egli! (gli rispose Ippalca)</l>
<l>che ti faria cangiar forse pensiero.</l>
<l>Assai più di te val chi lo cavalca,</l>
<l>né lo pareggia al mondo altro guerriero. -</l>
<l>- Chi è (le disse il Moro) che sì calca</l>
<l>l'onore altrui? - Rispose ella: - Ruggiero. -</l>
<l>E quel suggiunse: - Adunque il destrier voglio,</l>
<l>poi ch'a Ruggier, sì gran campion, lo toglio.</l>
</lg>
<lg type="ottava"><head>36</head>
<l>Il qual, se sarà ver, come tu parli,</l>
<l>che sia sì forte, e più d'ogn'altro vaglia,</l>
<l>non che il destrier, ma la vettura darli</l>
<l>converrammi, e in suo albitrio fia la taglia.</l>
<l>Che Rodomonte io sono, hai da narrarli,</l>
<l>e che, se pur vorrà meco battaglia,</l>
<l>mi troverà; ch'ovunque io vada o stia,</l>
<l>mi fa sempre apparir la luce mia.</l>
</lg>
<lg type="ottava"><head>37</head>
<l>Dovunque io vo, sì gran vestigio resta,</l>
<l>che non lo lascia il fulmine maggiore. -</l>
<l>Così dicendo, avea tornate in testa</l>
<l>le redine dorate al corridore:</l>
<l>sopra gli salta; e lacrimosa e mesta</l>
<l>rimane Ippalca, e spinta dal dolore</l>
<l>minaccia Rodomonte e gli dice onta:</l>
<l>non l'ascolta egli, e su pel poggio monta.</l>
</lg>
<lg type="ottava"><head>38</head>
<l>Per quella via dove lo guida il nano</l>
<l>per trovar Mandricardo e Doralice,</l>
<l>gli viene Ippalca dietro di lontano,</l>
<l>e lo bestemmia sempre e maledice.</l>
<l>Ciò che di questo avvenne, altrove è piano.</l>
<l>Turpin, che tutta questa istoria dice,</l>
<l>fa qui digresso, e torna in quel paese</l>
<l>dove fu dianzi morto il Maganzese.</l>
</lg>
<lg type="ottava"><head>39</head>
<l>Dato avea a pena a quel loco le spalle</l>
<l>la figliuola d'Amon, ch'in fretta gìa,</l>
<l>che v'arrivò Zerbin per altro calle</l>
<l>con la fallace vecchia in compagnia:</l>
<l>e giacer vide il corpo ne la valle</l>
<l>del cavallier, che non sa già chi sia;</l>
<l>ma, come quel ch'era cortese e pio,</l>
<l>ebbe pietà del caso acerbo e rio.</l>
</lg>
<lg type="ottava"><head>40</head>
<l>Giaceva Pinabello in terra spento,</l>
<l>versando il sangue per tante ferite,</l>
<l>ch'esser doveano assai, se più di cento</l>
<l>spade in sua morte si fossero unite.</l>
<l>Il cavallier di Scozia non fu lento</l>
<l>per l'orme che di fresco eran scolpite</l>
<l>a porsi in avventura, se potea</l>
<l>saper chi l'omicidio fatto avea.</l>
</lg>
<lg type="ottava"><head>41</head>
<l>Et a Gabrina dice che l'aspette;</l>
<l>che senza indugio a lei farà ritorno.</l>
<l>Ella presso al cadavero si mette,</l>
<l>e fissamente vi pon gli occhi intorno;</l>
<l>perché, se cosa v'ha che le dilette,</l>
<l>non vuol ch'un morto invan più ne sia adorno,</l>
<l>come colei che fu, tra l'altre note,</l>
<l>quanto avara esser più femina puote.</l>
</lg>
<lg type="ottava"><head>42</head>
<l>Se di portarne il furto ascosamente</l>
<l>avesse avuto modo o alcuna speme,</l>
<l>la sopravesta fatta riccamente</l>
<l>gli avrebbe tolta, e le bell'arme insieme.</l>
<l>Ma quel che può celarsi agevolmente,</l>
<l>si piglia, e 'l resto fin al cor le preme.</l>
<l>Fra l'altre spoglie un bel cinto levonne,</l>
<l>e se ne legò i fianchi infra due gonne.</l>
</lg>
<lg type="ottava"><head>43</head>
<l>Poco dopo arrivò Zerbin, ch'avea</l>
<l>seguito invan di Bradamente i passi,</l>
<l>perché trovò il sentier che si torcea</l>
<l>in molti rami ch'ivano alti e bassi:</l>
<l>e poco omai del giorno rimanea,</l>
<l>né volea al buio star fra quelli sassi;</l>
<l>e per trovare albergo diè le spalle</l>
<l>con l'empia vecchia alla funesta valle.</l>
</lg>
<lg type="ottava"><head>44</head>
<l>Quindi presso a dua miglia ritrovaro</l>
<l>un gran castel che fu detto Altariva,</l>
<l>dove per star la notte si fermaro,</l>
<l>che già a gran volo inverso il ciel saliva.</l>
<l>Non vi ster molto, ch'un lamento amaro</l>
<l>l'orecchie d'ogni parte lor feriva;</l>
<l>e veggon lacrimar da tutti gli occhi,</l>
<l>come la cosa a tutto il popul tocchi.</l>
</lg>
<lg type="ottava"><head>45</head>
<l>Zerbino dimandonne, e gli fu detto</l>
<l>che venut'era al cont'Anselmo aviso,</l>
<l>che fra duo monti in un sentiero istretto</l>
<l>giacea il suo figlio Pinabello ucciso.</l>
<l>Zerbin, per non ne dar di sé sospetto,</l>
<l>di ciò si finge nuovo, e abbassa il viso;</l>
<l>ma pensa ben, che senza dubbio sia</l>
<l>quel ch'egli trovò morto in su la via.</l>
</lg>
<lg type="ottava"><head>46</head>
<l>Dopo non molto la bara funèbre</l>
<l>giunse, a splendor di torchi e di facelle,</l>
<l>là dove fece le strida più crebre</l>
<l>con un batter di man gire alle stelle,</l>
<l>e con più vena fuor de le palpèbre</l>
<l>le lacrime inundar per le mascelle:</l>
<l>ma più de l'altre nubilose et atre</l>
<l>era la faccia del misero patre.</l>
</lg>
<lg type="ottava"><head>47</head>
<l>Mentre apparecchio si facea solenne</l>
<l>di grandi essequie e di funèbri pompe,</l>
<l>secondo il modo et ordine che tenne</l>
<l>l'usanza antiqua e ch'ogni età corrompe;</l>
<l>da parte del signore un bando venne,</l>
<l>che tosto il popular strepito rompe,</l>
<l>e promette gran premio a chi dia aviso</l>
<l>chi stato sia che gli abbia il figlio ucciso.</l>
</lg>
<lg type="ottava"><head>48</head>
<l>Di voce in voce e d'una in altra orecchia</l>
<l>il grido e 'l bando per la terra scorse,</l>
<l>fin che l'udì la scelerata vecchia</l>
<l>che di rabbia avanzò le tigri e l'orse;</l>
<l>e quindi alla ruina s'apparecchia</l>
<l>di Zerbino, o per l'odio che gli ha forse,</l>
<l>o per vantarsi pur, che sola priva</l>
<l>d'umanitade in uman corpo viva;</l>
</lg>
<lg type="ottava"><head>49</head>
<l>o fosse pur per guadagnarsi il premio:</l>
<l>a ritrovar n'andò quel signor mesto;</l>
<l>e dopo un verisimil suo proemio,</l>
<l>gli disse che Zerbin fatto avea questo:</l>
<l>e quel bel cinto si levò di gremio,</l>
<l>che 'l miser padre a riconoscer presto,</l>
<l>appresso il testimonio e tristo uffizio</l>
<l>de l'empia vecchia, ebbe per chiaro indizio.</l>
</lg>
<lg type="ottava"><head>50</head>
<l>E lacrimando al ciel leva le mani,</l>
<l>che 'l figliuol non sarà senza vendetta.</l>
<l>Fa circundar l'albergo ai terrazzani;</l>
<l>che tutto 'l popul s'è levato in fretta.</l>
<l>Zerbin che gli nimici aver lontani</l>
<l>si crede, e questa ingiuria non aspetta,</l>
<l>dal conte Anselmo, che si chiama offeso</l>
<l>tanto da lui, nel primo sonno è preso;</l>
</lg>
<lg type="ottava"><head>51</head>
<l>e quella notte in tenebrosa parte</l>
<l>incatenato, e in gravi ceppi messo.</l>
<l>Il sole ancor non ha le luci sparte,</l>
<l>che l'ingiusto supplicio è già commesso:</l>
<l>che nel loco medesimo si squarte,</l>
<l>dove fu il mal c'hanno imputato ad esso.</l>
<l>Altra esamina in ciò non si facea:</l>
<l>bastava che 'l signor così credea.</l>
</lg>
<lg type="ottava"><head>52</head>
<l>Poi che l'altro matin la bella Aurora</l>
<l>l'aer seren fe' bianco e rosso e giallo,</l>
<l>tutto 'l popul gridando: Mora, mora,</l>
<l>vien per punir Zerbin del non suo fallo.</l>
<l>Lo sciocco vulgo l'accompagna fuora,</l>
<l>senz'ordine, chi a piede e chi a cavallo;</l>
<l>e 'l cavallier di Scozia a capo chino</l>
<l>ne vien legato in s'un piccol ronzino.</l>
</lg>
<lg type="ottava"><head>53</head>
<l>Ma Dio, che spesso gl'innocenti aiuta,</l>
<l>né lascia mai ch'in sua bontà si fida,</l>
<l>tal difesa gli avea già proveduta,</l>
<l>che non v'è dubbio più ch'oggi s'uccida.</l>
<l>Quivi Orlando arrivò, la cui venuta</l>
<l>alla via del suo scampo gli fu guida.</l>
<l>Orlando giù nel pian vide la gente</l>
<l>che traea a morte il cavallier dolente.</l>
</lg>
<lg type="ottava"><head>54</head>
<l>Era con lui quella fanciulla, quella</l>
<l>che ritrovò ne la selvaggia grotta,</l>
<l>del re galego la figlia Issabella,</l>
<l>in poter già de' malandrin condotta,</l>
<l>poi che lasciato avea ne la procella</l>
<l>del truculento mar la nave rotta:</l>
<l>quella che più vicino al core avea</l>
<l>questo Zerbin, che l'alma onde vivea.</l>
</lg>
<lg type="ottava"><head>55</head>
<l>Orlando se l'avea fatta compagna,</l>
<l>poi che de la caverna la riscosse.</l>
<l>Quando costei li vide alla campagna,</l>
<l>domandò Orlando, chi la turba fosse.</l>
<l>- Non so, - diss'egli; e poi su la montagna</l>
<l>lasciolla, e verso il pian ratto si mosse.</l>
<l>Guardò Zerbino, et alla vista prima</l>
<l>lo giudicò baron di molta stima.</l>
</lg>
<lg type="ottava"><head>56</head>
<l>E fattosegli appresso, domandollo</l>
<l>per che cagione e dove il menin preso.</l>
<l>Levò il dolente cavalliero il collo,</l>
<l>e meglio avendo il paladino inteso,</l>
<l>rispose il vero; e così ben narrollo,</l>
<l>che meritò dal conte esser difeso.</l>
<l>Bene avea il conte alle parole scorto</l>
<l>ch'era innocente, e che moriva a torto.</l>
</lg>
<lg type="ottava"><head>57</head>
<l>E poi che 'ntese che commesso questo</l>
<l>era dal conte Anselmo d'Altariva,</l>
<l>fu certo ch'era torto manifesto;</l>
<l>ch'altro da quel fellon mai non deriva.</l>
<l>Et oltre a-cciò, l'uno era all'altro infesto</l>
<l>per l'antiquissimo odio che bolliva</l>
<l>tra il sangue di Maganza e di Chiarmonte;</l>
<l>e tra lor eran morti e danni et onte.</l>
</lg>
<lg type="ottava"><head>58</head>
<l>- Slegate il cavallier (gridò), canaglia,</l>
<l>(il conte a' masnadieri), o ch'io v'uccido. -</l>
<l>- Chi è costui che sì gran colpi taglia?</l>
<l>(rispose un che parer volle il più fido).</l>
<l>Se di cera noi fussimo o di paglia,</l>
<l>e di fuoco egli, assai fôra quel grido. -</l>
<l>E venne contra il paladin di Francia:</l>
<l>Orlando contra lui chinò la lancia.</l>
</lg>
<lg type="ottava"><head>59</head>
<l>La lucente armatura il Maganzese,</l>
<l>che levata la notte avea a Zerbino,</l>
<l>e postasela indosso, non difese</l>
<l>contro l'aspro incontrar del paladino.</l>
<l>Sopra la destra guancia il ferro prese:</l>
<l>l'elmo non passò già, perch'era fino;</l>
<l>ma tanto fu de la percossa il crollo,</l>
<l>che la vita gli tolse e roppe il collo.</l>
</lg>
<lg type="ottava"><head>60</head>
<l>Tutto in un corso, senza tor di resta</l>
<l>la lancia, passò un altro in mezzo 'l petto:</l>
<l>quivi lasciolla, e la mano ebbe presta</l>
<l>a Durindana; e nel drappel più stretto</l>
<l>a chi fece due parti de la testa,</l>
<l>a chi levò dal busto il capo netto;</l>
<l>forò la gola a molti; e in un momento</l>
<l>n'uccise e messe in rotta più di cento.</l>
</lg>
<lg type="ottava"><head>61</head>
<l>Più del terzo n'ha morto, e 'l resto caccia</l>
<l>e taglia e fende e fiere e fora e tronca.</l>
<l>Chi lo scudo, e chi l'elmo che lo 'mpaccia,</l>
<l>e chi lascia lo spiedo e chi la ronca;</l>
<l>chi al lungo, chi al traverso il camin spaccia;</l>
<l>altri s'appiatta in bosco, altri in spelonca.</l>
<l>Orlando, di pietà questo dì privo,</l>
<l>a suo poter non vuol lasciarne un vivo.</l>
</lg>
<lg type="ottava"><head>62</head>
<l>Di cento venti (che Turpin sottrasse</l>
<l>il conto), ottanta ne periro almeno.</l>
<l>Orlando finalmente si ritrasse</l>
<l>dove a Zerbin tremava il cor nel seno.</l>
<l>S'al ritornar d'Orlando s'allegrasse,</l>
<l>non si potria contare in versi a pieno.</l>
<l>Se gli saria per onorar prostrato;</l>
<l>ma si trovò sopra il ronzin legato.</l>
</lg>
<lg type="ottava"><head>63</head>
<l>Mentre ch'Orlando, poi che lo disciolse,</l>
<l>l'aiutava a ripor l'arme sue intorno,</l>
<l>ch'al capitan de la sbirraglia tolse,</l>
<l>che per suo mal se n'era fatto adorno;</l>
<l>Zerbino gli occhi ad Issabella volse,</l>
<l>che sopra il colle avea fatto soggiorno,</l>
<l>e poi che de la pugna vide il fine,</l>
<l>portò le sue bellezze più vicine.</l>
</lg>
<lg type="ottava"><head>64</head>
<l>Quando apparir Zerbin si vide appresso</l>
<l>la donna che da lui fu amata tanto,</l>
<l>la bella donna che per falso messo</l>
<l>credea sommersa, e n'ha più volte pianto;</l>
<l>com'un ghiaccio nel petto gli sia messo,</l>
<l>sente dentro aggelarsi, e triema alquanto:</l>
<l>ma tosto il freddo manca, et in quel loco</l>
<l>tutto s'avampa d'amoroso fuoco.</l>
</lg>
<lg type="ottava"><head>65</head>
<l>Di non tosto abbracciarla lo ritiene</l>
<l>la riverenza del signor d'Anglante;</l>
<l>perché si pensa, e senza dubbio tiene</l>
<l>ch'Orlando sia de la donzella amante.</l>
<l>Così cadendo va di pene in pene,</l>
<l>e poco dura il gaudio ch'ebbe inante:</l>
<l>il vederla d'altrui peggio sopporta,</l>
<l>che non fe' quando udì ch'ella era morta.</l>
</lg>
<lg type="ottava"><head>66</head>
<l>E molto più gli duol che sia in podesta</l>
<l>del cavalliero a cui cotanto debbe;</l>
<l>perché volerla a lui levar né onesta</l>
<l>né forse impresa facile sarebbe.</l>
<l>Nessuno altro da sé lassar con questa</l>
<l>preda partir senza romor vorrebbe:</l>
<l>ma verso il conte il suo debito chiede</l>
<l>che se lo lasci por sul collo il piede.</l>
</lg>
<lg type="ottava"><head>67</head>
<l>Giunsero taciturni ad una fonte,</l>
<l>dove smontaro e fêr qualche dimora.</l>
<l>Trassesi l'elmo il travagliato conte,</l>
<l>et a Zerbin lo fece trarre ancora.</l>
<l>Vede la donna il suo amatore in fronte,</l>
<l>e di subito gaudio si scolora;</l>
<l>poi torna come fiore umido suole</l>
<l>dopo gran pioggia all'apparir del sole.</l>
</lg>
<lg type="ottava"><head>68</head>
<l>E senza indugio e senza altro rispetto</l>
<l>corre al suo caro amante, e il collo abbraccia;</l>
<l>e non può trar parola fuor del petto,</l>
<l>ma di lacrime il sen bagna e la faccia.</l>
<l>Orlando attento all'amoroso affetto,</l>
<l>senza che più chiarezza se gli faccia,</l>
<l>vide a tutti gl'indizii manifesto</l>
<l>ch'altri esser, che Zerbin, non potea questo.</l>
</lg>
<lg type="ottava"><head>69</head>
<l>Come la voce aver poté Issabella,</l>
<l>non bene asciutta ancor l'umida guancia,</l>
<l>sol de la molta cortesia favella,</l>
<l>che l'avea usata il paladin di Francia.</l>
<l>Zerbino, che tenea questa donzella</l>
<l>con la sua vita pare a una bilancia,</l>
<l>si getta a' piè del conte, e quello adora</l>
<l>come a chi gli ha due vite date a un'ora.</l>
</lg>
<lg type="ottava"><head>70</head>
<l>Molti ringraziamenti e molte offerte</l>
<l>erano per seguir tra i cavallieri,</l>
<l>se non udian sonar le vie coperte</l>
<l>dagli arbori di frondi oscuri e neri.</l>
<l>Presti alle teste lor, ch'eran scoperte,</l>
<l>posero gli elmi, e presero i destrieri:</l>
<l>et ecco un cavalliero e una donzella</l>
<l>lor sopravien, ch'a pena erano in sella.</l>
</lg>
<lg type="ottava"><head>71</head>
<l>Era questo guerrier quel Mandricardo</l>
<l>che dietro Orlando in fretta si condusse</l>
<l>per vendicar Alzirdo e Manilardo,</l>
<l>che 'l paladin con gran valor percusse:</l>
<l>quantunque poi lo seguitò più tardo;</l>
<l>che Doralice in suo poter ridusse,</l>
<l>la quale avea con un troncon di cerro</l>
<l>tolta a cento guerrier carchi di ferro.</l>
</lg>
<lg type="ottava"><head>72</head>
<l>Non sapea il Saracin però, che questo,</l>
<l>ch'egli seguia, fosse il signor d'Anglante:</l>
<l>ben n'avea indizio e segno manifesto</l>
<l>ch'esser dovea gran cavalliero errante.</l>
<l>A lui mirò più ch'a Zerbino, e presto</l>
<l>gli andò con gli occhi dal capo alle piante;</l>
<l>e i dati contrasegni ritrovando,</l>
<l>disse: - Tu se' colui ch'io vo cercando.</l>
</lg>
<lg type="ottava"><head>73</head>
<l>Sono omai dieci giorni (gli soggiunse)</l>
<l>che di cercar non lascio i tuo' vestigi:</l>
<l>tanto la fama stimolommi e punse,</l>
<l>che di te venne al campo di Parigi,</l>
<l>quando a fatica un vivo sol vi giunse</l>
<l>di mille che mandasti ai regni stigi;</l>
<l>e la strage contò, che da te venne</l>
<l>sopra i Norizii e quei di Tremisenne.</l>
</lg>
<lg type="ottava"><head>74</head>
<l>Non fui, come lo seppi, a seguir lento,</l>
<l>e per vederti e per provarti appresso:</l>
<l>e perché m'informai del guernimento</l>
<l>c'hai sopra l'arme, io so che tu sei desso;</l>
<l>e se non l'avessi anco, e che fra cento</l>
<l>per celarti da me ti fossi messo,</l>
<l>il tuo fiero sembiante mi faria</l>
<l>chiaramente veder che tu quel sia. -</l>
</lg>
<lg type="ottava"><head>75</head>
<l>- Non si può (gli rispose Orlando) dire</l>
<l>che cavallier non sii d'alto valore;</l>
<l>però che sì magnanimo desire</l>
<l>non mi credo albergasse in umil core.</l>
<l>Se 'l volermi veder ti fa venire,</l>
<l>vo' che mi veggi dentro, come fuore:</l>
<l>mi leverò questo elmo da le tempie,</l>
<l>acciò ch'a punto il tuo desire adempie.</l>
</lg>
<lg type="ottava"><head>76</head>
<l>Ma poi che ben m'avrai veduto in faccia,</l>
<l>all'altro desiderio ancora attendi:</l>
<l>resta ch'alla cagion tu satisfaccia,</l>
<l>che fa che dietro questa via mi prendi;</l>
<l>che veggi se 'l valor mio si confaccia</l>
<l>a quel sembiante fier che sì commendi. -</l>
<l>- Orsù (disse il pagano), al rimanente;</l>
<l>ch'al primo ho satisfatto interamente. -</l>
</lg>
<lg type="ottava"><head>77</head>
<l>Il conte tuttavia dal capo al piede</l>
<l>va cercando il pagan tutto con gli occhi:</l>
<l>mira ambi i fianchi, indi l'arcion; né vede</l>
<l>pender né qua né là mazze né stocchi.</l>
<l>Gli domanda di ch'arme si provede,</l>
<l>s'avvien che con la lancia in fallo tocchi.</l>
<l>Rispose quel: - Non ne pigliar tu cura:</l>
<l>così a molt'altri ho ancor fatto paura.</l>
</lg>
<lg type="ottava"><head>78</head>
<l>Ho sacramento di non cinger spada,</l>
<l>fin ch'io non tolgo Durindana al conte;</l>
<l>e cercando lo vo per ogni strada,</l>
<l>acciò più d'una posta meco sconte.</l>
<l>Lo giurai (se d'intenderlo t'aggrada)</l>
<l>quando mi posi quest'elmo alla fronte,</l>
<l>il qual con tutte l'altr'arme ch'io porto,</l>
<l>era d'Ettòr, che già mill'anni è morto.</l>
</lg>
<lg type="ottava"><head>79</head>
<l>La spada sola manca alle buone arme:</l>
<l>come rubata fu, non ti so dire.</l>
<l>Or che la porti il paladino, parme;</l>
<l>e di qui vien ch'egli ha sì grande ardire.</l>
<l>Ben penso, se con lui posso accozzarme,</l>
<l>fargli il mal tolto ormai ristituire.</l>
<l>Cercolo ancor, che vendicar disio</l>
<l>il famoso Agrican genitor mio.</l>
</lg>
<lg type="ottava"><head>80</head>
<l>Orlando a tradimento gli diè morte:</l>
<l>ben so che non potea farlo altrimente. -</l>
<l>Il conte più non tacque, e gridò forte:</l>
<l>- E tu, e qualunque il dice, se ne mente.</l>
<l>Ma quel che cerchi t'è venuto in sorte:</l>
<l>io sono Orlando, e uccisil giustamente;</l>
<l>e questa è quella spada che tu cerchi,</l>
<l>che tua sarà, se con virtù la merchi.</l>
</lg>
<lg type="ottava"><head>81</head>
<l>Quantunque sia debitamente mia,</l>
<l>tra noi per gentilezza si contenda:</l>
<l>né voglio in questa pugna ch'ella sia</l>
<l>più tua che mia; ma a un arbore s'appenda.</l>
<l>Levala tu liberamente via,</l>
<l>s'avvien che tu m'uccida o che mi prenda. -</l>
<l>Così dicendo, Durindana prese,</l>
<l>e 'n mezzo il campo a un arbuscel l'appese.</l>
</lg>
<lg type="ottava"><head>82</head>
<l>Già l'un da l'altro è dipartito lunge,</l>
<l>quanto sarebbe un mezzo tratto d'arco:</l>
<l>già l'uno contra l'altro il destrier punge,</l>
<l>né de le lente redine gli è parco:</l>
<l>già l'uno e l'altro di gran colpo aggiunge</l>
<l>dove per l'elmo la veduta ha varco.</l>
<l>Parveno l'aste, al rompersi, di gielo;</l>
<l>e in mille scheggie andâr volando al cielo.</l>
</lg>
<lg type="ottava"><head>83</head>
<l>L'una e l'altra asta è forza che si spezzi;</l>
<l>che non voglion piegarsi i cavallieri,</l>
<l>i cavallier che tornano coi pezzi</l>
<l>che son restati appresso i calci interi.</l>
<l>Quelli, che sempre fur nel ferro avezzi,</l>
<l>or, come duo villan per sdegno fieri</l>
<l>nel partir acque o termini de prati,</l>
<l>fan crudel zuffa di duo pali armati.</l>
</lg>
<lg type="ottava"><head>84</head>
<l>Non stanno l'aste a quattro colpi salde,</l>
<l>e mancan nel furor di quella pugna.</l>
<l>Di qua e di là si fan l'ire più calde;</l>
<l>né da ferir lor resta altro che pugna.</l>
<l>Schiodano piastre, e straccian maglie e falde,</l>
<l>pur che la man, dove s'aggraffi, giugna.</l>
<l>Non desideri alcun, perché più vaglia,</l>
<l>martel più grave o più dura tanaglia.</l>
</lg>
<lg type="ottava"><head>85</head>
<l>Come può il Saracin ritrovar sesto</l>
<l>di finir con suo onore il fiero invito?</l>
<l>Pazzia sarebbe il perder tempo in questo,</l>
<l>che nuoce al feritor più ch'al ferito.</l>
<l>Andò alle strette l'uno e l'altro, e presto</l>
<l>il re pagano Orlando ebbe ghermito:</l>
<l>lo stringe al petto; e crede far le prove</l>
<l>che sopra Anteo fe' già il figliol di Giove.</l>
</lg>
<lg type="ottava"><head>86</head>
<l>Lo piglia con molto impeto a traverso:</l>
<l>quando lo spinge, e quando a sé lo tira;</l>
<l>et è ne la gran còlera sì immerso,</l>
<l>ch'ove resti la briglia poco mira.</l>
<l>Sta in sé raccolto Orlando, e ne va verso</l>
<l>il suo vantaggio, e alla vittoria aspira:</l>
<l>gli pon la cauta man sopra le ciglia</l>
<l>del cavallo, e cader ne fa la briglia.</l>
</lg>
<lg type="ottava"><head>87</head>
<l>Il Saracino ogni poter vi mette,</l>
<l>che lo soffoghi, o de l'arcion lo svella:</l>
<l>negli urti il conte ha le ginocchia strette;</l>
<l>né in questa parte vuol piegar né in quella.</l>
<l>Per quel tirar che fa il pagan, constrette</l>
<l>le cingie son d'abandonar la sella.</l>
<l>Orlando è in terra, e a pena sel conosce;</l>
<l>ch'i piedi ha in staffa, e stringe ancor le cosce.</l>
</lg>
<lg type="ottava"><head>88</head>
<l>Con quel rumor ch'un sacco d'arme cade,</l>
<l>risuona il conte, come il campo tocca.</l>
<l>Il destrier c'ha la testa in libertade,</l>
<l>quello a chi tolto il freno era di bocca,</l>
<l>non più mirando i boschi che le strade,</l>
<l>con ruinoso corso si trabocca,</l>
<l>spinto di qua e di là dal timor cieco;</l>
<l>e Mandricardo se ne porta seco.</l>
</lg>
<lg type="ottava"><head>89</head>
<l>Doralice che vede la sua guida</l>
<l>uscir del campo e torlesi d'appresso,</l>
<l>e mal restarne senza si confida,</l>
<l>dietro, correndo, il suo ronzin gli ha messo.</l>
<l>Il pagan per orgoglio al destrier grida,</l>
<l>e con mani e con piedi il batte spesso;</l>
<l>e, come non sia bestia, lo minaccia</l>
<l>perché si fermi, e tuttavia più il caccia.</l>
</lg>
<lg type="ottava"><head>90</head>
<l>La bestia, ch'era spaventosa e poltra,</l>
<l>sanza guardarsi ai piè, corre a traverso.</l>
<l>Già corso avea tre miglia, e seguiva oltra,</l>
<l>s'un fosso a quel desir non era avverso;</l>
<l>che, sanza aver nel fondo o letto o coltra,</l>
<l>ricevé l'uno e l'altro in sé riverso.</l>
<l>Diè Mandricardo in terra aspra percossa;</l>
<l>né però si fiaccò né si roppe ossa.</l>
</lg>
<lg type="ottava"><head>91</head>
<l>Quivi si ferma il corridore al fine;</l>
<l>ma non si può guidar, che non ha freno.</l>
<l>Il Tartaro lo tien preso nel crine,</l>
<l>e tutto è di furore e d'ira pieno.</l>
<l>Pensa, e non sa quel che di far destine.</l>
<l>- Pongli la briglia del mio palafreno</l>
<l>(la donna gli dicea); che non è molto</l>
<l>il mio feroce, o sia col freno o sciolto. -</l>
</lg>
<lg type="ottava"><head>92</head>
<l>Al Saracin parea discortesia</l>
<l>la proferta accettar di Doralice;</l>
<l>ma fren gli farà aver per altra via</l>
<l>Fortuna a' suoi disii molto fautrice.</l>
<l>Quivi Gabrina scelerata invia,</l>
<l>che, poi che di Zerbin fu traditrice,</l>
<l>fuggia, come la lupa che lontani</l>
<l>oda venire i cacciatori e i cani.</l>
</lg>
<lg type="ottava"><head>93</head>
<l>Ella avea ancora indosso la gonnella,</l>
<l>e quei medesmi giovenili ornati</l>
<l>che furo alla vezzosa damigella</l>
<l>di Pinabel, per lei vestir, levati;</l>
<l>et avea il palafreno anco di quella,</l>
<l>dei buon del mondo e degli avantaggiati.</l>
<l>La vecchia sopra il Tartaro trovosse,</l>
<l>ch'ancor non s'era accorta che vi fosse.</l>
</lg>
<lg type="ottava"><head>94</head>
<l>L'abito giovenil mosse la figlia</l>
<l>di Stordilano, e Mandricardo a riso,</l>
<l>vedendolo a colei che rassomiglia</l>
<l>a un babuino, a un bertuccione in viso.</l>
<l>Disegna il Saracin torle la briglia</l>
<l>pel suo destriero, e riuscì l'aviso.</l>
<l>Toltogli il morso, il palafren minaccia,</l>
<l>gli grida, lo spaventa, e in fuga il caccia.</l>
</lg>
<lg type="ottava"><head>95</head>
<l>Quel fugge per la selva, e seco porta</l>
<l>la quasi morta vecchia di paura</l>
<l>per valli e monti e per via dritta e torta,</l>
<l>per fossi e per pendici alla ventura.</l>
<l>Ma il parlar di costei sì non m'importa,</l>
<l>ch'io non debba d'Orlando aver più cura,</l>
<l>ch'alla sua sella ciò ch'era di guasto,</l>
<l>tutto ben racconciò sanza contrasto.</l>
</lg>
<lg type="ottava"><head>96</head>
<l>Rimontò sul destriero, e ste' gran pezzo</l>
<l>a riguardar che 'l Saracin tornasse.</l>
<l>Nol vedendo apparir, vòlse da sezzo</l>
<l>egli esser quel ch'a ritrovarlo andasse;</l>
<l>ma, come costumato e bene avezzo,</l>
<l>non prima il paladin quindi si trasse,</l>
<l>che con dolce parlar grato e cortese</l>
<l>buona licenzia dagli amanti prese.</l>
</lg>
<lg type="ottava"><head>97</head>
<l>Zerbin di quel partir molto si dolse;</l>
<l>di tenerezza ne piangea Issabella:</l>
<l>voleano ir seco, ma il conte non vòlse</l>
<l>lor compagnia, ben ch'era e buona e bella;</l>
<l>e con questa ragion se ne disciolse,</l>
<l>ch'a guerrier non è infamia sopra quella</l>
<l>che, quando cerchi un suo nimico, prenda</l>
<l>compagno che l'aiuti e che 'l difenda.</l>
</lg>
<lg type="ottava"><head>98</head>
<l>Li pregò poi, che quando il Saracino,</l>
<l>prima ch'in lui, si riscontrasse in loro,</l>
<l>gli dicesser ch'Orlando avria vicino</l>
<l>ancor tre giorni per quel tenitoro;</l>
<l>ma dopo, che sarebbe il suo camino</l>
<l>verso le 'nsegne dei bei gigli d'oro,</l>
<l>per esser con l'esercito di Carlo,</l>
<l>acciò, volendol, sappia onde chiamarlo.</l>
</lg>
<lg type="ottava"><head>99</head>
<l>Quelli promiser farlo volentieri,</l>
<l>e questa e ogn'altra cosa al suo comando.</l>
<l>Feron camin diverso i cavallieri,</l>
<l>di qua Zerbino, e di là il conte Orlando.</l>
<l>Prima che pigli il conte altri sentieri,</l>
<l>all'arbor tolse, e a sé ripose il brando;</l>
<l>e dove meglio col pagan pensosse</l>
<l>di potersi incontrare, il destrier mosse.</l>
</lg>
<lg type="ottava"><head>100</head>
<l>Lo strano corso che tenne il cavallo</l>
<l>del Saracin pel bosco senza via,</l>
<l>fece ch'Orlando andò duo giorni in fallo,</l>
<l>né lo trovò, né poté averne spia.</l>
<l>Giunse ad un rivo che parea cristallo,</l>
<l>ne le cui sponde un bel pratel fioria,</l>
<l>di nativo color vago e dipinto,</l>
<l>e di molti e belli arbori distinto.</l>
</lg>
<lg type="ottava"><head>101</head>
<l>Il merigge facea grato l'orezzo</l>
<l>al duro armento et al pastore ignudo;</l>
<l>sì che né Orlando sentia alcun ribrezzo,</l>
<l>che la corazza avea, l'elmo e lo scudo.</l>
<l>Quivi egli entrò per riposarvi in mezzo;</l>
<l>e v'ebbe travaglioso albergo e crudo,</l>
<l>e più che dir si possa empio soggiorno,</l>
<l>quell'infelice e sfortunato giorno.</l>
</lg>
<lg type="ottava"><head>102</head>
<l>Volgendosi ivi intorno, vide scritti</l>
<l>molti arbuscelli in su l'ombrosa riva.</l>
<l>Tosto che fermi v'ebbe gli occhi e fitti,</l>
<l>fu certo esser di man de la sua diva.</l>
<l>Questo era un di quei lochi già descritti,</l>
<l>ove sovente con Medor veniva</l>
<l>da casa del pastore indi vicina</l>
<l>la bella donna del Catai regina.</l>
</lg>
<lg type="ottava"><head>103</head>
<l>Angelica e Medor con cento nodi</l>
<l>legati insieme, e in cento lochi vede.</l>
<l>Quante lettere son, tanti son chiodi</l>
<l>coi quali Amore il cor gli punge e fiede.</l>
<l>Va col pensier cercando in mille modi</l>
<l>non creder quel ch'al suo dispetto crede:</l>
<l>ch'altra Angelica sia, creder si sforza,</l>
<l>ch'abbia scritto il suo nome in quella scorza.</l>
</lg>
<lg type="ottava"><head>104</head>
<l>Poi dice: - Conosco io pur queste note:</l>
<l>di tal'io n'ho tante vedute e lette.</l>
<l>Finger questo Medoro ella si puote:</l>
<l>forse ch'a me questo cognome mette. -</l>
<l>Con tali opinion dal ver remote</l>
<l>usando fraude a se medesmo, stette</l>
<l>ne la speranza il mal contento Orlando,</l>
<l>che si seppe a se stesso ir procacciando.</l>
</lg>
<lg type="ottava"><head>105</head>
<l>Ma sempre più raccende e più rinuova,</l>
<l>quanto spenger più cerca, il rio sospetto:</l>
<l>come l'incauto augel che si ritrova</l>
<l>in ragna o in visco aver dato di petto,</l>
<l>quanto più batte l'ale e più si prova</l>
<l>di disbrigar, più vi si lega stretto.</l>
<l>Orlando viene ove s'incurva il monte</l>
<l>a guisa d'arco in su la chiara fonte.</l>
</lg>
<lg type="ottava"><head>106</head>
<l>Aveano in su l'entrata il luogo adorno</l>
<l>coi piedi storti edere e viti erranti.</l>
<l>Quivi soleano al più cocente giorno</l>
<l>stare abbracciati i duo felici amanti.</l>
<l>V'aveano i nomi lor dentro e d'intorno,</l>
<l>più che in altro dei luoghi circonstanti,</l>
<l>scritti, qual con carbone e qual con gesso,</l>
<l>e qual con punte di coltelli impresso.</l>
</lg>
<lg type="ottava"><head>107</head>
<l>Il mesto conte a piè quivi discese;</l>
<l>e vide in su l'entrata de la grotta</l>
<l>parole assai, che di sua man distese</l>
<l>Medoro avea, che parean scritte allotta.</l>
<l>Del gran piacer che ne la grotta prese,</l>
<l>questa sentenzia in versi avea ridotta.</l>
<l>Che fosse culta in suo linguaggio io penso;</l>
<l>et era ne la nostra tale il senso:</l>
</lg>
<lg type="ottava"><head>108</head>
<l>- Liete piante, verdi erbe, limpide acque,</l>
<l>spelunca opaca e di fredde ombre grata,</l>
<l>dove la bella Angelica che nacque</l>
<l>di Galafron, da molti invano amata,</l>
<l>spesso ne le mie braccia nuda giacque;</l>
<l>de la commodità che qui m'è data,</l>
<l>io povero Medor ricompensarvi</l>
<l>d'altro non posso, che d'ognior lodarvi:</l>
</lg>
<lg type="ottava"><head>109</head>
<l>e di pregare ogni signore amante,</l>
<l>e cavallieri e damigelle, e ognuna</l>
<l>persona, o paesana o viandante,</l>
<l>che qui sua volontà meni o Fortuna;</l>
<l>ch'all'erbe, all'ombre, all'antro, al rio, alle piante</l>
<l>dica: benigno abbiate e sole e luna,</l>
<l>e de le ninfe il coro, che proveggia</l>
<l>che non conduca a voi pastor mai greggia. -</l>
</lg>
<lg type="ottava"><head>110</head>
<l>Era scritto in arabico, che 'l conte</l>
<l>intendea così ben come latino:</l>
<l>fra molte lingue e molte ch'avea pronte,</l>
<l>prontissima avea quella il paladino;</l>
<l>e gli schivò più volte e danni et onte,</l>
<l>che si trovò tra il popul saracino:</l>
<l>ma non si vanti, se già n'ebbe frutto;</l>
<l>ch'un danno or n'ha, che può scontargli il tutto.</l>
</lg>
<lg type="ottava"><head>111</head>
<l>Tre volte e quattro e sei lesse lo scritto</l>
<l>quello infelice, e pur cercando invano</l>
<l>che non vi fosse quel che v'era scritto;</l>
<l>e sempre lo vedea più chiaro e piano:</l>
<l>et ogni volta in mezzo il petto afflitto</l>
<l>stringersi il cor sentia con fredda mano.</l>
<l>Rimase al fin con gli occhi e con la mente</l>
<l>fissi nel sasso, al sasso indifferente.</l>
</lg>
<lg type="ottava"><head>112</head>
<l>Fu allora per uscir del sentimento,</l>
<l>sì tutto in preda del dolor si lassa.</l>
<l>Credete a chi n'ha fatto esperimento,</l>
<l>che questo è 'l duol che tutti gli altri passa.</l>
<l>Caduto gli era sopra il petto il mento,</l>
<l>la fronte priva di baldanza e bassa;</l>
<l>né poté aver (che 'l duol l'occupò tanto)</l>
<l>alle querele voce, o umore al pianto.</l>
</lg>
<lg type="ottava"><head>113</head>
<l>L'impetuosa doglia entro rimase,</l>
<l>che volea tutta uscir con troppa fretta.</l>
<l>Così veggiàn restar l'acqua nel vase,</l>
<l>che largo il ventre e la bocca abbia stretta;</l>
<l>che nel voltar che si fa in su la base,</l>
<l>l'umor che vorria uscir, tanto s'affretta,</l>
<l>e ne l'angusta via tanto s'intrica,</l>
<l>ch'a goccia a goccia fuore esce a fatica.</l>
</lg>
<lg type="ottava"><head>114</head>
<l>Poi ritorna in sé alquanto, e pensa come</l>
<l>possa esser che non sia la cosa vera:</l>
<l>che voglia alcun così infamare il nome</l>
<l>de la sua donna e crede e brama e spera,</l>
<l>o gravar lui d'insoportabil some</l>
<l>tanto di gelosia, che se ne pèra;</l>
<l>et abbia quel, sia chi si voglia stato,</l>
<l>molto la man di lei bene imitato.</l>
</lg>
<lg type="ottava"><head>115</head>
<l>In così poca, in così debol speme</l>
<l>sveglia gli spirti e gli rifranca un poco;</l>
<l>indi al suo Brigliadoro il dosso preme,</l>
<l>dando già il sole alla sorella loco.</l>
<l>Non molto va, che da le vie supreme</l>
<l>dei tetti uscir vede il vapor del fuoco,</l>
<l>sente cani abbaiar, muggiare armento:</l>
<l>viene alla villa, e piglia alloggiamento.</l>
</lg>
<lg type="ottava"><head>116</head>
<l>Languido smonta, e lascia Brigliadoro</l>
<l>a un discreto garzon che n'abbia cura;</l>
<l>altri il disarma, altri gli sproni d'oro</l>
<l>gli leva, altri a forbir va l'armatura.</l>
<l>Era questa la casa ove Medoro</l>
<l>giacque ferito, e v'ebbe alta avventura.</l>
<l>Corcarsi Orlando e non cenar domanda,</l>
<l>di dolor sazio e non d'altra vivanda.</l>
</lg>
<lg type="ottava"><head>117</head>
<l>Quanto più cerca ritrovar quiete,</l>
<l>tanto ritrova più travaglio e pena;</l>
<l>che de l'odiato scritto ogni parete,</l>
<l>ogni uscio, ogni finestra vede piena.</l>
<l>Chieder ne vuol: poi tien le labra chete;</l>
<l>che teme non si far troppo serena,</l>
<l>troppo chiara la cosa che di nebbia</l>
<l>cerca offuscar, perché men nuocer debbia.</l>
</lg>
<lg type="ottava"><head>118</head>
<l>Poco gli giova usar fraude a se stesso;</l>
<l>che senza domandarne, è chi ne parla.</l>
<l>Il pastor che lo vede così oppresso</l>
<l>da sua tristizia, e che voria levarla,</l>
<l>l'istoria nota a sé, che dicea spesso</l>
<l>di quei duo amanti a chi volea ascoltarla,</l>
<l>ch'a molti dilettevole fu a udire,</l>
<l>gl'incominciò senza rispetto a dire:</l>
</lg>
<lg type="ottava"><head>119</head>
<l>come esso a' prieghi d'Angelica bella</l>
<l>portato avea Medoro alla sua villa,</l>
<l>ch'era ferito gravemente; e ch'ella</l>
<l>curò la piaga, e in pochi dì guarilla:</l>
<l>ma che nel cor d'una maggior di quella</l>
<l>lei ferì Amor; e di poca scintilla</l>
<l>l'accese tanto e sì cocente fuoco,</l>
<l>che n'ardea tutta, e non trovava loco:</l>
</lg>
<lg type="ottava"><head>120</head>
<l>e sanza aver rispetto ch'ella fusse</l>
<l>figlia del maggior re ch'abbia il Levante,</l>
<l>da troppo amor constretta si condusse</l>
<l>a farsi moglie d'un povero fante.</l>
<l>All'ultimo l'istoria si ridusse,</l>
<l>che 'l pastor fe' portar la gemma inante,</l>
<l>ch'alla sua dipartenza, per mercede</l>
<l>del buono albergo, Angelica gli diede.</l>
</lg>
<lg type="ottava"><head>121</head>
<l>Questa conclusion fu la secure</l>
<l>che 'l capo a un colpo gli levò dal collo,</l>
<l>poi che d'innumerabil battiture</l>
<l>si vide il manigoldo Amor satollo.</l>
<l>Celar si studia Orlando il duolo; e pure</l>
<l>quel gli fa forza, e male asconder pòllo:</l>
<l>per lacrime e suspir da bocca e d'occhi</l>
<l>convien, voglia o non voglia, al fin che scocchi.</l>
</lg>
<lg type="ottava"><head>122</head>
<l>Poi ch'allargare il freno al dolor puote</l>
<l>(che resta solo e senza altrui rispetto),</l>
<l>giù dagli occhi rigando per le gote</l>
<l>sparge un fiume di lacrime sul petto:</l>
<l>sospira e geme, e va con spesse ruote</l>
<l>di qua di là tutto cercando il letto;</l>
<l>e più duro ch'un sasso, e più pungente</l>
<l>che se fosse d'urtica, se lo sente.</l>
</lg>
<lg type="ottava"><head>123</head>
<l>In tanto aspro travaglio gli soccorre</l>
<l>che nel medesmo letto in che giaceva,</l>
<l>l'ingrata donna venutasi a porre</l>
<l>col suo drudo più volte esser doveva.</l>
<l>Non altrimenti or quella piuma abborre,</l>
<l>né con minor prestezza se ne leva,</l>
<l>che de l'erba il villan che s'era messo</l>
<l>per chiuder gli occhi, e vegga il serpe appresso.</l>
</lg>
<lg type="ottava"><head>124</head>
<l>Quel letto, quella casa, quel pastore</l>
<l>immantinente in tant'odio gli casca,</l>
<l>che senza aspettar luna, o che l'albóre</l>
<l>che va dinanzi al nuovo giorno nasca,</l>
<l>piglia l'arme e il destriero, et esce fuore</l>
<l>per mezzo il bosco alla più oscura frasca;</l>
<l>e quando poi gli è aviso d'esser solo,</l>
<l>con gridi et urli apre le porte al duolo.</l>
</lg>
<lg type="ottava"><head>125</head>
<l>Di pianger mai, mai di gridar non resta;</l>
<l>né la notte né 'l dì si dà mai pace.</l>
<l>Fugge cittadi e borghi, e alla foresta</l>
<l>sul terren duro al discoperto giace.</l>
<l>Di sé si maraviglia ch'abbia in testa</l>
<l>una fontana d'acqua sì vivace,</l>
<l>e come sospirar possa mai tanto;</l>
<l>e spesso dice a sé così nel pianto:</l>
</lg>
<lg type="ottava"><head>126</head>
<l>- Queste non son più lacrime, che fuore</l>
<l>stillo dagli occhi con sì larga vena.</l>
<l>Non suppliron le lacrime al dolore:</l>
<l>finîr, ch'a mezzo era il dolore a pena.</l>
<l>Dal fuoco spinto ora il vitale umore</l>
<l>fugge per quella via ch'agli occhi mena;</l>
<l>et è quel che si versa, e trarrà insieme</l>
<l>e 'l dolore e la vita all'ore estreme.</l>
</lg>
<lg type="ottava"><head>127</head>
<l>Questi ch'indizio fan del mio tormento,</l>
<l>sospir non sono, né i sospir son tali.</l>
<l>Quelli han triegua talora; io mai non sento</l>
<l>che 'l petto mio men la sua pena esali.</l>
<l>Amor che m'arde il cor, fa questo vento,</l>
<l>mentre dibatte intorno al fuoco l'ali.</l>
<l>Amor, con che miracolo lo fai,</l>
<l>che 'n fuoco il tenghi, e nol consumi mai?</l>
</lg>
<lg type="ottava"><head>128</head>
<l>Non son, non sono io quel che paio in viso:</l>
<l>quel ch'era Orlando è morto et è sotterra;</l>
<l>la sua donna ingratissima l'ha ucciso:</l>
<l>sì, mancando di fé, gli ha fatto guerra.</l>
<l>Io son lo spirto suo da lui diviso,</l>
<l>ch'in questo inferno tormentandosi erra,</l>
<l>acciò con l'ombra sia, che sola avanza,</l>
<l>esempio a chi in Amor pone speranza. -</l>
</lg>
<lg type="ottava"><head>129</head>
<l>Pel bosco errò tutta la notte il conte;</l>
<l>e allo spuntar della diurna fiamma</l>
<l>lo tornò il suo destin sopra la fonte</l>
<l>dove Medoro insculse l'epigramma.</l>
<l>Veder l'ingiuria sua scritta nel monte</l>
<l>l'accese sì, ch'in lui non restò dramma</l>
<l>che non fosse odio, rabbia, ira e furore;</l>
<l>né più indugiò, che trasse il brando fuore.</l>
</lg>
<lg type="ottava"><head>130</head>
<l>Tagliò lo scritto e 'l sasso, e sin al cielo</l>
<l>a volo alzar fe' le minute schegge.</l>
<l>Infelice quell'antro, et ogni stelo</l>
<l>in cui Medoro e Angelica si legge!</l>
<l>Così restâr quel dì, ch'ombra né gielo</l>
<l>a pastor mai non daran più, né a gregge:</l>
<l>e quella fonte, già sì chiara e pura,</l>
<l>da cotanta ira fu poco sicura;</l>
</lg>
<lg type="ottava"><head>131</head>
<l>che rami e ceppi e tronchi e sassi e zolle</l>
<l>non cessò di gittar ne le bell'onde,</l>
<l>fin che da sommo ad imo sì turbolle,</l>
<l>che non furo mai più chiare né monde.</l>
<l>E stanco al fin, e al fin di sudor molle,</l>
<l>poi che la lena vinta non risponde</l>
<l>allo sdegno, al grave odio, all'ardente ira,</l>
<l>cade sul prato, e verso il ciel sospira.</l>
</lg>
<lg type="ottava"><head>132</head>
<l>Afflitto e stanco al fin cade ne l'erba,</l>
<l>e ficca gli occhi al cielo, e non fa motto.</l>
<l>Senza cibo e dormir così si serba,</l>
<l>che 'l sole esce tre volte e torna sotto.</l>
<l>Di crescer non cessò la pena acerba,</l>
<l>che fuor del senno al fin l'ebbe condotto.</l>
<l>Il quarto dì, da gran furor commosso,</l>
<l>e maglie e piastre si stracciò di dosso.</l>
</lg>
<lg type="ottava"><head>133</head>
<l>Qui riman l'elmo, e là riman lo scudo,</l>
<l>lontan gli arnesi, e più lontan l'usbergo:</l>
<l>l'arme sue tutte, in somma vi concludo,</l>
<l>avean pel bosco differente albergo.</l>
<l>E poi si squarciò i panni, e mostrò ignudo</l>
<l>l'ispido ventre e tutto 'l petto e 'l tergo;</l>
<l>e cominciò la gran follia, sì orrenda,</l>
<l>che de la più non sarà mai ch'intenda.</l>
</lg>
<lg type="ottava"><head>134</head>
<l>In tanta rabbia, in tanto furor venne,</l>
<l>che rimase offuscato in ogni senso.</l>
<l>Di tor la spada in man non gli sovenne;</l>
<l>che fatte avria mirabil cose, penso.</l>
<l>Ma né quella, né scure, né bipenne</l>
<l>era bisogno al suo vigore immenso.</l>
<l>Quivi fe' ben de le sue prove eccelse,</l>
<l>ch'un alto pino al primo crollo svelse:</l>
</lg>
<lg type="ottava"><head>135</head>
<l>e svelse dopo il primo altri parecchi,</l>
<l>come fosser finocchi, ebuli o aneti;</l>
<l>e fe' il simil di querce e d'olmi vecchi,</l>
<l>di faggi e d'orni e d'illici e d'abeti.</l>
<l>Quel ch'un ucellator che s'apparecchi</l>
<l>il campo mondo, fa, per por le reti,</l>
<l>dei giunchi e de le stoppie e de l'urtiche,</l>
<l>facea de cerri e d'altre piante antiche.</l>
</lg>
<lg type="ottava"><head>136</head>
<l>I pastor che sentito hanno il fracasso,</l>
<l>lasciando il gregge sparso alla foresta,</l>
<l>chi di qua, chi di là, tutti a gran passo</l>
<l>vi vengono a veder che cosa è questa.</l>
<l>Ma son giunto a quel segno il qual s'io passo</l>
<l>vi potria la mia istoria esser molesta;</l>
<l>et io la vo' più tosto diferire,</l>
<l>che v'abbia per lunghezza a fastidire.</l>
</lg>
</div1>

<div1 type="canto">
<head>Canto 24</head>
<lg type="ottava"><head>1</head>
<l>Chi mette il piè su l'amorosa pania,</l>
<l>cerchi ritrarlo, e non v'inveschi l'ale;</l>
<l>che non è in somma amor, se non insania,</l>
<l>a giudizio de' savi universale:</l>
<l>e se ben come Orlando ognun non smania,</l>
<l>suo furor mostra a qualch'altro segnale.</l>
<l>E quale è di pazzia segno più espresso</l>
<l>che, per altri voler, perder se stesso?</l>
</lg>
<lg type="ottava"><head>2</head>
<l>Varii gli effetti son, ma la pazzia</l>
<l>è tutt'una però, che li fa uscire.</l>
<l>Gli è come una gran selva, ove la via</l>
<l>conviene a forza, a chi vi va, fallire:</l>
<l>chi su, chi giù, chi qua, chi là travia.</l>
<l>Per concludere in somma, io vi vo' dire:</l>
<l>a chi in amor s'invecchia, oltr'ogni pena,</l>
<l>si convengono i ceppi e la catena.</l>
</lg>
<lg type="ottava"><head>3</head>
<l>Ben mi si potria dir: - Frate, tu vai</l>
<l>l'altrui mostrando, e non vedi il tuo fallo. -</l>
<l>Io vi rispondo che comprendo assai,</l>
<l>or che di mente ho lucido intervallo;</l>
<l>et ho gran cura (e spero farlo ormai)</l>
<l>di riposarmi e d'uscir fuor di ballo:</l>
<l>ma tosto far, come vorrei, nol posso;</l>
<l>che 'l male è penetrato infin all'osso.</l>
</lg>
<lg type="ottava"><head>4</head>
<l>Signor, ne l'altro canto io vi dicea</l>
<l>che 'l forsennato e furioso Orlando</l>
<l>trattesi l'arme e sparse al campo avea,</l>
<l>squarciati i panni, via gittato il brando,</l>
<l>svelte le piante, e risonar facea</l>
<l>i cavi sassi e l'alte selve; quando</l>
<l>alcun'pastori al suon trasse in quel lato</l>
<l>lor stella, o qualche lor grave peccato.</l>
</lg>
<lg type="ottava"><head>5</head>
<l>Viste del pazzo l'incredibil prove</l>
<l>poi più d'appresso e la possanza estrema,</l>
<l>si voltan per fuggir, ma non sanno ove,</l>
<l>sì come avviene in subitana tema.</l>
<l>Il pazzo dietro lor ratto si muove:</l>
<l>uno ne piglia, e del capo lo scema</l>
<l>con la facilità che torria alcuno</l>
<l>da l'arbor pome, o vago fior dal pruno.</l>
</lg>
<lg type="ottava"><head>6</head>
<l>Per una gamba il grave tronco prese,</l>
<l>e quello usò per mazza adosso al resto:</l>
<l>in terra un paio addormentato stese,</l>
<l>ch'al novissimo dì forse fia desto.</l>
<l>Gli altri sgombraro subito il paese,</l>
<l>ch'ebbono il piede e il buono aviso presto.</l>
<l>Non saria stato il pazzo al seguir lento,</l>
<l>se non ch'era già volto al loro armento.</l>
</lg>
<lg type="ottava"><head>7</head>
<l>Gli agricultori, accorti agli altru' esempli,</l>
<l>lascian nei campi aratri e marre e falci:</l>
<l>chi monta su le case e chi sui templi</l>
<l>(poi che non son sicuri olmi né salci),</l>
<l>onde l'orrenda furia si contempli,</l>
<l>ch'a pugni, ad urti, a morsi, a graffi, a calci,</l>
<l>cavalli e buoi rompe, fraccassa e strugge;</l>
<l>e ben è corridor chi da lui fugge.</l>
</lg>
<lg type="ottava"><head>8</head>
<l>Già potreste sentir come ribombe</l>
<l>l'alto rumor ne le propinque ville</l>
<l>d'urli, e di corni, rusticane trombe,</l>
<l>e più spesso che d'altro, il suon di squille;</l>
<l>e con spuntoni et archi e spiedi e frombe</l>
<l>veder dai monti sdrucciolarne mille,</l>
<l>et altritanti andar da basso ad alto,</l>
<l>per fare al pazzo un villanesco assalto.</l>
</lg>
<lg type="ottava"><head>9</head>
<l>Qual venir suol nel salso lito l'onda</l>
<l>mossa da l'austro ch'a principio scherza,</l>
<l>che maggior de la prima è la seconda,</l>
<l>e con più forza poi segue la terza;</l>
<l>et ogni volta più l'umore abonda,</l>
<l>e ne l'arena più stende la sferza:</l>
<l>tal contra Orlando l'empia turba cresce,</l>
<l>che giù da balze scende e di valli esce.</l>
</lg>
<lg type="ottava"><head>10</head>
<l>Fece morir diece persone e diece,</l>
<l>che senza ordine alcun gli andaro in mano:</l>
<l>e questo chiaro esperimento fece,</l>
<l>ch'era assai più sicur starne lontano.</l>
<l>Trar sangue da quel corpo a nessun lece,</l>
<l>che lo fere e percuote il ferro invano.</l>
<l>Al conte il re del ciel tal grazia diede,</l>
<l>per porlo a guardia di sua santa fede.</l>
</lg>
<lg type="ottava"><head>11</head>
<l>Era a periglio di morire Orlando,</l>
<l>se fosse di morir stato capace.</l>
<l>Potea imparar ch'era a gittare il brando,</l>
<l>e poi voler senz'arme essere audace.</l>
<l>La turba già s'andava ritirando,</l>
<l>vedendo ogni suo colpo uscir fallace.</l>
<l>Orlando, poi che più nessun l'attende,</l>
<l>verso un borgo di case il camin prende.</l>
</lg>
<lg type="ottava"><head>12</head>
<l>Dentro non vi trovò piccol né grande;</l>
<l>che 'l borgo ognun per tema avea lasciato.</l>
<l>V'erano in copia povere vivande,</l>
<l>convenienti a un pastorale stato.</l>
<l>Senza il pane discerner da le giande,</l>
<l>dal digiuno e da l'impeto cacciato,</l>
<l>le mani e il dente lasciò andar di botto</l>
<l>in quel che trovò prima, o crudo o cotto.</l>
</lg>
<lg type="ottava"><head>13</head>
<l>E quindi errando per tutto il paese,</l>
<l>dava la caccia e agli uomini e alle fere;</l>
<l>e scorrendo pei boschi, talor prese</l>
<l>i capri isnelli e le damme leggiere.</l>
<l>Spesso con orsi e con cingiai contese,</l>
<l>e con man nude li pose a giacere:</l>
<l>e di lor carne con tutta la spoglia</l>
<l>più volte il ventre empì con fiera voglia.</l>
</lg>
<lg type="ottava"><head>14</head>
<l>Di qua, di là, di su, di giù discorre</l>
<l>per tutta Francia; e un giorno a un ponte arriva,</l>
<l>sotto cui largo e pieno d'acqua corre</l>
<l>un fiume d'alta e di scoscesa riva.</l>
<l>Edificato accanto avea una torre</l>
<l>che d'ogn'intorno e di lontan scopriva.</l>
<l>Quel che fe' quivi, avete altrove a udire;</l>
<l>che di Zerbin mi convien prima dire.</l>
</lg>
<lg type="ottava"><head>15</head>
<l>Zerbin, da poi ch'Orlando fu partito,</l>
<l>dimorò alquanto, e poi prese il sentiero</l>
<l>che 'l paladino inanzi gli avea trito,</l>
<l>e mosse a passo lento il suo destriero.</l>
<l>Non credo che duo miglia anco fosse ito,</l>
<l>che trar vide legato un cavalliero</l>
<l>sopra un picciol ronzino, e d'ogni lato</l>
<l>la guardia aver d'un cavalliero armato.</l>
</lg>
<lg type="ottava"><head>16</head>
<l>Zerbin questo prigion conobbe tosto</l>
<l>che gli fu appresso, e così fe' Issabella:</l>
<l>era Odorico il Biscaglin, che posto</l>
<l>fu come lupo a guardia de l'agnella.</l>
<l>L'avea a tutti gli amici suoi preposto</l>
<l>Zerbino in confidargli la donzella,</l>
<l>sperando che la fede che nel resto</l>
<l>sempre avea avuta, avesse ancora in questo.</l>
</lg>
<lg type="ottava"><head>17</head>
<l>Come era a punto quella cosa stata,</l>
<l>venìa Issabella raccontando allotta:</l>
<l>come nel palischermo fu salvata,</l>
<l>prima ch'avesse il mar la nave rotta;</l>
<l>la forza che l'avea Odorico usata;</l>
<l>e come tratta poi fosse alla grotta.</l>
<l>Né giunt'era anco al fin di quel sermone,</l>
<l>che trarre il malfattor vider prigione.</l>
</lg>
<lg type="ottava"><head>18</head>
<l>I duo ch'in mezzo avean preso Odorico,</l>
<l>d'Issabella notizia ebbeno vera;</l>
<l>e s'avisaro esser di lei l'amico,</l>
<l>e 'l signor lor, colui ch'appresso l'era;</l>
<l>ma più, che ne lo scudo il segno antico</l>
<l>vider dipinto di sua stirpe altiera:</l>
<l>e trovâr, poi che guardâr meglio al viso,</l>
<l>che s'era al vero apposto il loro aviso.</l>
</lg>
<lg type="ottava"><head>19</head>
<l>Saltaro a piedi, e con aperte braccia</l>
<l>correndo se n'andâr verso Zerbino,</l>
<l>e l'abbracciaro ove il maggior s'abbraccia,</l>
<l>col capo nudo e col ginocchio chino.</l>
<l>Zerbin, guardando l'uno e l'altro in faccia,</l>
<l>vide esser l'un Corebo il Biscaglino,</l>
<l>Almonio l'altro, ch'egli avea mandati</l>
<l>con Odorico in sul navilio armati.</l>
</lg>
<lg type="ottava"><head>20</head>
<l>Almonio disse: - Poi che piace a Dio</l>
<l>(la sua mercé) che sia Issabella teco,</l>
<l>io posso ben comprender, signor mio,</l>
<l>che nulla cosa nuova ora t'arreco,</l>
<l>s'io vo' dir la cagion che questo rio</l>
<l>fa che così legato vedi meco;</l>
<l>che da costei, che più sentì l'offesa,</l>
<l>a punto avrai tutta l'istoria intesa.</l>
</lg>
<lg type="ottava"><head>21</head>
<l>Come dal traditore io fui schernito</l>
<l>quando da sé levommi, saper déi;</l>
<l>e come poi Corebo fu ferito,</l>
<l>ch'a difender s'avea tolto costei.</l>
<l>Ma quanto al mio ritorno sia seguito,</l>
<l>né veduto né inteso fu da lei,</l>
<l>che te l'abbia potuto riferire:</l>
<l>di questa parte dunque io ti vo' dire.</l>
</lg>
<lg type="ottava"><head>22</head>
<l>Da la cittade al mar ratto io veniva</l>
<l>con cavalli ch'in fretta avea trovati,</l>
<l>sempre con gli occhi intenti s'io scopriva</l>
<l>costor che molto a dietro eran restati.</l>
<l>Io vengo inanzi, io vengo in su la riva</l>
<l>del mare, al luogo ove io gli avea lasciati;</l>
<l>io guardo, né di loro altro ritrovo,</l>
<l>che ne l'arena alcun vestigio nuovo.</l>
</lg>
<lg type="ottava"><head>23</head>
<l>La pésta seguitai, che mi condusse</l>
<l>nel bosco fier; né molto adentro fui,</l>
<l>che, dove il suon l'orecchie mi percusse,</l>
<l>giacere in terra ritrovai costui.</l>
<l>Gli domandai che de la donna fusse,</l>
<l>che d'Odorico, e chi avea offeso lui.</l>
<l>Io me n'andai, poi che la cosa seppi,</l>
<l>il traditor cercando per quei greppi.</l>
</lg>
<lg type="ottava"><head>24</head>
<l>Molto aggirando vommi, e per quel giorno</l>
<l>altro vestigio ritrovar non posso.</l>
<l>Dove giacea Corebo al fin ritorno,</l>
<l>che fatto appresso avea il terren sì rosso,</l>
<l>che poco più che vi facea soggiorno,</l>
<l>gli saria stato di bisogno il fosso</l>
<l>e i preti e i frati più per sotterrarlo,</l>
<l>ch'i medici e che 'l letto per sanarlo.</l>
</lg>
<lg type="ottava"><head>25</head>
<l>Dal bosco alla città feci portallo,</l>
<l>e posi in casa d'uno ostier mio amico,</l>
<l>che fatto sano in poco termine hallo</l>
<l>per cura et arte d'un chirurgo antico.</l>
<l>Poi d'arme proveduti e di cavallo</l>
<l>Corebo et io cercammo d'Odorico,</l>
<l>ch'in corte del re Alfonso di Biscaglia</l>
<l>trovammo; e quivi fui seco a battaglia.</l>
</lg>
<lg type="ottava"><head>26</head>
<l>La giustizia del re, che il loco franco</l>
<l>de la pugna mi diede, e la ragione,</l>
<l>et oltre alla ragion la Fortuna anco,</l>
<l>che spesso la vittoria, ove vuol, pone,</l>
<l>mi giovâr sì, che di me poté manco</l>
<l>il traditore; onde fu mio prigione.</l>
<l>Il re, udito il gran fallo, mi concesse</l>
<l>di poter farne quanto mi piacesse.</l>
</lg>
<lg type="ottava"><head>27</head>
<l>Non l'ho voluto uccider né lasciarlo,</l>
<l>ma, come vedi, trarloti in catena;</l>
<l>perché vo' ch'a te stia di giudicarlo,</l>
<l>se morire o tener si deve in pena.</l>
<l>L'avere inteso ch'eri appresso a Carlo,</l>
<l>e 'l desir di trovarti qui mi mena.</l>
<l>Ringrazio Dio che mi fa in questa parte,</l>
<l>dove lo sperai meno, ora trovarte.</l>
</lg>
<lg type="ottava"><head>28</head>
<l>Ringraziolo anco, che la tua Issabella</l>
<l>io veggo (e non so come) che teco hai;</l>
<l>di cui, per opra del fellon, novella</l>
<l>pensai che non avessi ad udir mai. -</l>
<l>Zerbino ascolta Almonio e non favella,</l>
<l>fermando gli occhi in Odorico assai;</l>
<l>non sì per odio, come che gl'incresce</l>
<l>ch'a sì mal fin tanta amicizia gli esce.</l>
</lg>
<lg type="ottava"><head>29</head>
<l>Finito ch'ebbe Almonio il suo sermone,</l>
<l>Zerbin riman gran pezzo sbigottito,</l>
<l>che chi d'ogn'altro men n'avea cagione,</l>
<l>sì espressamente il possa aver tradito.</l>
<l>Ma poi che d'una lunga ammirazione</l>
<l>fu, sospirando, finalmente uscito,</l>
<l>al prigion domandò se fosse vero</l>
<l>quel ch'avea di lui detto il cavalliero.</l>
</lg>
<lg type="ottava"><head>30</head>
<l>Il disleal con le ginocchia in terra</l>
<l>lasciò cadersi, e disse: - Signor mio,</l>
<l>ognun che vive al mondo pecca et erra;</l>
<l>né differisce in altro il buon dal rio,</l>
<l>se non che l'uno è vinto ad ogni guerra</l>
<l>che gli vien mossa da un piccol disio,</l>
<l>l'altro ricorre all'arme e si difende:</l>
<l>ma se 'l nimico è forte, anco ei si rende.</l>
</lg>
<lg type="ottava"><head>31</head>
<l>Se tu m'avessi posto alla difesa</l>
<l>d'una tua ròcca, e ch'al primiero assalto</l>
<l>alzate avessi, senza far contesa,</l>
<l>degl'inimici le bandiere in alto;</l>
<l>di viltà, o tradimento, che più pesa,</l>
<l>sugli occhi por mi si potria uno smalto:</l>
<l>ma s'io cedessi a forza, son ben certo</l>
<l>che biasmo non avrei, ma gloria e merto.</l>
</lg>
<lg type="ottava"><head>32</head>
<l>Sempre che l'inimico è più possente,</l>
<l>più chi perde accettabile ha la scusa.</l>
<l>Mia fé guardar dovea non altrimente</l>
<l>ch'una fortezza d'ogn'intorno chiusa:</l>
<l>così, con quanto senno e quanta mente</l>
<l>da la somma Prudenzia m'era infusa,</l>
<l>io mi sforzai guardarla; ma al fin vinto</l>
<l>da intolerando assalto, ne fui spinto. -</l>
</lg>
<lg type="ottava"><head>33</head>
<l>Così disse Odorico, e poi soggiunse</l>
<l>(che saria lungo a ricontarvi il tutto)</l>
<l>mostrando che gran stimolo lo punse,</l>
<l>e non per lieve sferza s'era indutto.</l>
<l>Se mai per prieghi ira di cor si emunse,</l>
<l>s'umiltà di parlar fece mai frutto,</l>
<l>quivi far lo dovea; che ciò che muova</l>
<l>di cor durezza, ora Odorico trova.</l>
</lg>
<lg type="ottava"><head>34</head>
<l>Pigliar di tanta ingiuria alta vendetta,</l>
<l>tra il sì Zerbino e il no resta confuso:</l>
<l>il vedere il demerito lo alletta</l>
<l>a far che sia il fellon di vita escluso;</l>
<l>il ricordarsi l'amicizia stretta</l>
<l>ch'era stata tra lor per sì lungo uso,</l>
<l>con l'acqua di pietà l'accesa rabbia</l>
<l>nel cor gli spegne, e vuol che mercé n'abbia.</l>
</lg>
<lg type="ottava"><head>35</head>
<l>Mentre stava così Zerbino in forse</l>
<l>di liberare, o di menar captivo,</l>
<l>o pur il disleal dagli occhi tôrse</l>
<l>per morte, o pur tenerlo in pena vivo;</l>
<l>quivi rignando il palafreno corse,</l>
<l>che Mandricardo avea di briglia privo;</l>
<l>e vi portò la vecchia che vicino</l>
<l>a morte dianzi avea tratto Zerbino.</l>
</lg>
<lg type="ottava"><head>36</head>
<l>Il palafren, ch'udito di lontano</l>
<l>avea quest'altri, era tra lor venuto,</l>
<l>e la vecchia portatavi, ch'invano</l>
<l>venìa piangendo e domandando aiuto.</l>
<l>Come Zerbin lei vide, alzò la mano</l>
<l>al ciel che sì benigno gli era suto,</l>
<l>che datogli in arbitrio avea que' dui</l>
<l>che soli odiati esser dovean da lui.</l>
</lg>
<lg type="ottava"><head>37</head>
<l>Zerbin fa ritener la mala vecchia,</l>
<l>tanto che pensi quel che debba farne:</l>
<l>tagliarle il naso e l'una e l'altra orecchia</l>
<l>pensa, et esempio a' malfattori darne;</l>
<l>poi gli par assai meglio, s'apparecchia</l>
<l>un pasto agli avoltoi di quella carne.</l>
<l>Punizion diversa tra sé volve;</l>
<l>e così finalmente si risolve.</l>
</lg>
<lg type="ottava"><head>38</head>
<l>Si rivolta ai compagni, e dice: - Io sono</l>
<l>di lasciar vivo il disleal contento;</l>
<l>che s'in tutto non merita perdono,</l>
<l>non merita anco sì crudel tormento.</l>
<l>Che viva e che slegato sia gli dono,</l>
<l>però ch'esser d'Amor la colpa sento;</l>
<l>e facilmente ogni scusa s'ammette,</l>
<l>quando in Amor la colpa si reflette.</l>
</lg>
<lg type="ottava"><head>39</head>
<l>Amore ha volto sottosopra spesso</l>
<l>senno più saldo che non ha costui,</l>
<l>et ha condotto a via maggiore eccesso</l>
<l>di questo, ch'oltraggiato ha tutti nui.</l>
<l>Ad Odorico debbe esser rimesso:</l>
<l>punito esser debbo io, che cieco fui,</l>
<l>cieco a dargline impresa, e non por mente</l>
<l>che 'l fuoco arde la paglia facilmente. -</l>
</lg>
<lg type="ottava"><head>40</head>
<l>Poi mirando Odorico: - Io vo' che sia</l>
<l>(gli disse) del tuo error la penitenza,</l>
<l>che la vecchia abbi un anno in compagnia,</l>
<l>né di lasciarla mai ti sia licenza;</l>
<l>ma notte e giorno, ove tu vada o stia,</l>
<l>un'ora mai non te ne trovi senza;</l>
<l>e fin a morte sia da te difesa</l>
<l>contra ciascun che voglia farle offesa.</l>
</lg>
<lg type="ottava"><head>41</head>
<l>Vo', se da lei ti sarà commandato,</l>
<l>che pigli contra ognun contesa e guerra:</l>
<l>vo' in questo tempo, che tu sia ubligato</l>
<l>tutta Francia cercar di terra in terra. -</l>
<l>Così dicea Zerbin; che pel peccato</l>
<l>meritando Odorico andar sotterra,</l>
<l>questo era porgli inanzi un'alta fossa,</l>
<l>che fia gran sorte che schivar la possa.</l>
</lg>
<lg type="ottava"><head>42</head>
<l>Tante donne, tanti uomini traditi</l>
<l>avea la vecchia, e tanti offesi e tanti,</l>
<l>che chi sarà con lei, non senza liti</l>
<l>potrà passar de' cavallieri erranti.</l>
<l>Così di par saranno ambi puniti:</l>
<l>ella de' suoi commessi errori inanti,</l>
<l>egli di tôrne la difesa a torto;</l>
<l>né molto potrà andar che non sia morto.</l>
</lg>
<lg type="ottava"><head>43</head>
<l>Di dover servar questo, Zerbin diede</l>
<l>ad Odorico un giuramento forte,</l>
<l>con patto che se mai rompe la fede,</l>
<l>e ch'inanzi gli càpiti per sorte,</l>
<l>senza udir prieghi e averne più mercede,</l>
<l>lo debba far morir di cruda morte.</l>
<l>Ad Almonio e a Corebo poi rivolto,</l>
<l>fece Zerbin che fu Odorico sciolto.</l>
</lg>
<lg type="ottava"><head>44</head>
<l>Corebo, consentendo Almonio, sciolse</l>
<l>il traditore al fin, ma non in fretta;</l>
<l>ch'all'uno e all'altro esser turbato dolse</l>
<l>da sì desiderata sua vendetta.</l>
<l>Quindi partissi il disleale, e tolse</l>
<l>in compagnia la vecchia maledetta.</l>
<l>Non si legge in Turpin che n'avvenisse;</l>
<l>ma vidi già un autor che più ne scrisse.</l>
</lg>
<lg type="ottava"><head>45</head>
<l>Scrive l'autore, il cui nome mi taccio,</l>
<l>che non furo lontani una giornata,</l>
<l>che per tôrsi Odorico quello impaccio,</l>
<l>contra ogni patto et ogni fede data,</l>
<l>al collo di Gabrina gittò un laccio,</l>
<l>e che ad un olmo la lasciò impiccata;</l>
<l>e ch'indi a un anno (ma non dice il loco)</l>
<l>Almonio a lui fece il medesmo giuoco.</l>
</lg>
<lg type="ottava"><head>46</head>
<l>Zerbin che dietro era venuto all'orma</l>
<l>del paladin, né perder la vorrebbe,</l>
<l>manda a dar di sé nuove alla sua torma,</l>
<l>che star senza gran dubbio non ne debbe:</l>
<l>Almonio manda, e di più cose informa,</l>
<l>che lungo il tutto a ricontar sarebbe;</l>
<l>Almonio manda, e a lui Corebo appresso;</l>
<l>né tien, fuor ch'Issabella, altri con esso.</l>
</lg>
<lg type="ottava"><head>47</head>
<l>Tant'era l'amor grande che Zerbino,</l>
<l>e non minor del suo quel che Issabella</l>
<l>portava al virtuoso paladino;</l>
<l>tanto il desir d'intender la novella</l>
<l>ch'egli avesse trovato il Saracino</l>
<l>che del destrier lo trasse con la sella;</l>
<l>che non farà all'esercito ritorno,</l>
<l>se non finito che sia il terzo giorno;</l>
</lg>
<lg type="ottava"><head>48</head>
<l>il termine ch'Orlando aspettar disse</l>
<l>il cavallier ch'ancor non porta spada.</l>
<l>Non è alcun luogo dove il conte gisse,</l>
<l>che Zerbin pel medesimo non vada.</l>
<l>Giunse al fin tra quegli arbori che scrisse</l>
<l>l'ingrata donna, un poco fuor di strada;</l>
<l>e con la fonte e col vicino sasso</l>
<l>tutti li ritruovò messi in fracasso.</l>
</lg>
<lg type="ottava"><head>49</head>
<l>Vede lontan non sa che luminoso,</l>
<l>e trova la corazza esser del conte;</l>
<l>e trova l'elmo poi, non quel famoso</l>
<l>ch'armò già il capo all'africano Almonte.</l>
<l>Il destrier ne la selva più nascoso</l>
<l>sente anitrire, e leva al suon la fronte;</l>
<l>e vede Brigliador pascer per l'erba,</l>
<l>che dall'arcion pendente il freno serba.</l>
</lg>
<lg type="ottava"><head>50</head>
<l>Durindana cercò per la foresta,</l>
<l>e fuor la vide del fodero starse.</l>
<l>Trovò, ma in pezzi, ancor la sopravesta</l>
<l>ch'in cento lochi il miser conte sparse.</l>
<l>Issabella e Zerbin con faccia mesta</l>
<l>stanno mirando, e non san che pensarse:</l>
<l>pensar potrian tutte le cose, eccetto</l>
<l>che fosse Orlando fuor dell'intelletto.</l>
</lg>
<lg type="ottava"><head>51</head>
<l>Se di sangue vedessino una goccia,</l>
<l>creder potrian che fosse stato morto.</l>
<l>Intanto lungo la corrente doccia</l>
<l>vider venire un pastorello smorto.</l>
<l>Costui pur dianzi avea di su la roccia</l>
<l>l'alto furor de l'infelice scorto,</l>
<l>come l'arme gittò, squarciossi i panni,</l>
<l>pastori uccise, e fe' mill'altri danni.</l>
</lg>
<lg type="ottava"><head>52</head>
<l>Costui, richiesto da Zerbin, gli diede</l>
<l>vera informazion di tutto questo.</l>
<l>Zerbin si maraviglia, e a pena il crede;</l>
<l>e tuttavia n'ha indizio manifesto.</l>
<l>Sia come vuole, egli discende a piede,</l>
<l>pien di pietade, lacrimoso e mesto;</l>
<l>e ricogliendo da diversa parte</l>
<l>le reliquie ne va ch'erano sparte.</l>
</lg>
<lg type="ottava"><head>53</head>
<l>Del palafren discende anco Issabella,</l>
<l>e va quell'arme riducendo insieme.</l>
<l>Ecco lor sopraviene una donzella</l>
<l>dolente in vista, e di cor spesso geme.</l>
<l>Se mi domanda alcun chi sia, perch'ella</l>
<l>così s'affligge, e che dolor la preme,</l>
<l>io gli risponderò che è Fiordiligi</l>
<l>che de l'amante suo cerca i vestigi.</l>
</lg>
<lg type="ottava"><head>54</head>
<l>Da Brandimarte senza farle motto</l>
<l>lasciata fu ne la città di Carlo,</l>
<l>dov'ella l'aspettò sei mesi od otto;</l>
<l>e quando al fin non vide ritornarlo,</l>
<l>da un mare all'altro si mise, fin sotto</l>
<l>Pirene e l'Alpe, e per tutto a cercarlo:</l>
<l>l'andò cercando in ogni parte, fuore</l>
<l>ch'al palazzo d'Atlante incantatore.</l>
</lg>
<lg type="ottava"><head>55</head>
<l>Se fosse stata a quell'ostel d'Atlante,</l>
<l>veduto con Gradasso andare errando</l>
<l>l'avrebbe, con Ruggier, con Bradamante,</l>
<l>e con Ferraù prima e con Orlando;</l>
<l>ma poi che cacciò Astolfo il negromante</l>
<l>col suon del corno orribile e mirando,</l>
<l>Brandimarte tornò verso Parigi:</l>
<l>ma non sapea già questo Fiordiligi.</l>
</lg>
<lg type="ottava"><head>56</head>
<l>Come io vi dico, sopraggiunta a caso</l>
<l>a quei duo amanti Fiordiligi bella,</l>
<l>conobbe l'arme, e Brigliador rimaso</l>
<l>senza il patrone e col freno alla sella.</l>
<l>Vide con gli occhi il miserabil caso,</l>
<l>e n'ebbe per udita anco novella;</l>
<l>che similmente il pastorel narrolle</l>
<l>aver veduto Orlando correr folle.</l>
</lg>
<lg type="ottava"><head>57</head>
<l>Quivi Zerbin tutte raguna l'arme,</l>
<l>e ne fa come un bel trofeo su 'n pino;</l>
<l>e volendo vietar che non se n'arme</l>
<l>cavallier paesan né peregrino,</l>
<l>scrive nel verde ceppo in breve carme:</l>
<l>"Armatura d'Orlando paladino";</l>
<l>come volesse dir: nessun la muova,</l>
<l>che star non possa con Orlando a prova.</l>
</lg>
<lg type="ottava"><head>58</head>
<l>Finito ch'ebbe la lodevol opra,</l>
<l>tornava a rimontar sul suo destriero;</l>
<l>et ecco Mandricardo arrivar sopra,</l>
<l>che visto il pin di quelle spoglie altiero,</l>
<l>lo priega che la cosa gli discuopra:</l>
<l>e quel gli narra, come ha inteso, il vero.</l>
<l>Allora il re pagan lieto non bada,</l>
<l>che viene al pino, e ne leva la spada,</l>
</lg>
<lg type="ottava"><head>59</head>
<l>dicendo: - Alcun non me ne può riprendere;</l>
<l>non è pur oggi ch'io l'ho fatta mia,</l>
<l>et il possesso giustamente prendere</l>
<l>ne posso in ogni parte, ovunque sia.</l>
<l>Orlando che temea quella difendere,</l>
<l>s'ha finto pazzo, e l'ha gittata via;</l>
<l>ma quando sua viltà pur così scusi,</l>
<l>non debbe far ch'io mia ragion non usi. -</l>
</lg>
<lg type="ottava"><head>60</head>
<l>Zerbino a lui gridava: - Non la tôrre,</l>
<l>o pensa non l'aver senza questione.</l>
<l>Se togliesti così l'arme d'Ettorre,</l>
<l>tu l'hai di furto, più che di ragione. -</l>
<l>Senz'altro dir l'un sopra l'altro corre,</l>
<l>d'animo e di virtù gran paragone.</l>
<l>Di cento colpi già rimbomba il suono,</l>
<l>né bene ancor ne la battaglia sono.</l>
</lg>
<lg type="ottava"><head>61</head>
<l>Di prestezza Zerbin pare una fiamma</l>
<l>a tôrsi ovunque Durindana cada:</l>
<l>di qua di là saltar come una damma</l>
<l>fa 'l suo destrier dove è miglior la strada.</l>
<l>E ben convien che non ne perda dramma;</l>
<l>ch'andrà, s'un tratto il coglie quella spada,</l>
<l>a ritrovar gl'innamorati spirti</l>
<l>ch'empion la selva degli ombrosi mirti.</l>
</lg>
<lg type="ottava"><head>62</head>
<l>Come il veloce can che 'l porco assalta</l>
<l>che fuor del gregge errar vegga nei campi,</l>
<l>lo va aggirando, e quinci e quindi salta;</l>
<l>ma quello attende ch'una volta inciampi:</l>
<l>così, se vien la spada o bassa od alta,</l>
<l>sta mirando Zerbin come ne scampi;</l>
<l>come la vita e l'onor salvi a un tempo,</l>
<l>tien sempre l'occhio, e fiere e fugge a tempo.</l>
</lg>
<lg type="ottava"><head>63</head>
<l>Da l'altra parte, ovunque il Saracino</l>
<l>la fiera spada vibra o piena o vòta,</l>
<l>sembra fra due montagne un vento alpino</l>
<l>ch'una frondosa selva il marzo scuota;</l>
<l>ch'ora la caccia a terra a capo chino,</l>
<l>or gli spezzati rami in aria ruota.</l>
<l>Ben che Zerbin più colpi e fùggia e schivi,</l>
<l>non può schivare al fin, ch'un non gli arrivi.</l>
</lg>
<lg type="ottava"><head>64</head>
<l>Non può schivare al fine un gran fendente</l>
<l>che tra 'l brando e lo scudo entra sul petto.</l>
<l>Grosso l'usbergo, e grossa parimente</l>
<l>era la piastra, e 'l panziron perfetto:</l>
<l>pur non gli steron contra, et ugualmente</l>
<l>alla spada crudel dieron ricetto.</l>
<l>Quella calò tagliando ciò che prese,</l>
<l>la corazza e l'arcion fin su l'arnese.</l>
</lg>
<lg type="ottava"><head>65</head>
<l>E se non che fu scarso il colpo alquanto,</l>
<l>per mezzo lo fendea come una canna;</l>
<l>ma penetra nel vivo a pena tanto,</l>
<l>che poco più che la pelle gli danna:</l>
<l>la non profunda piaga è lunga quanto</l>
<l>non si misureria con una spanna.</l>
<l>Le lucid'arme il caldo sangue irriga</l>
<l>per sino al piè di rubiconda riga.</l>
</lg>
<lg type="ottava"><head>66</head>
<l>Così talora un bel purpureo nastro</l>
<l>ho veduto partir tela d'argento</l>
<l>da quella bianca man più ch'alabastro,</l>
<l>da cui partire il cor spesso mi sento.</l>
<l>Quivi poco a Zerbin vale esser mastro</l>
<l>di guerra, et aver forza e più ardimento;</l>
<l>che di finezza d'arme e di possanza</l>
<l>il re di Tartaria troppo l'avanza.</l>
</lg>
<lg type="ottava"><head>67</head>
<l>Fu questo colpo del pagan maggiore</l>
<l>in apparenza, che fosse in effetto;</l>
<l>tal ch'Issabella se ne sente il core</l>
<l>fendere in mezzo all'agghiacciato petto.</l>
<l>Zerbin pien d'ardimento e di valore</l>
<l>tutto s'infiamma d'ira e di dispetto;</l>
<l>e quanto più ferire a due man puote,</l>
<l>in mezzo l'elmo il Tartaro percuote.</l>
</lg>
<lg type="ottava"><head>68</head>
<l>Quasi sul collo del destrier piegosse</l>
<l>per l'aspra botta il Saracin superbo;</l>
<l>e quando l'elmo senza incanto fosse,</l>
<l>partito il capo gli avria il colpo acerbo.</l>
<l>Con poco differir ben vendicosse,</l>
<l>né disse: A un'altra volta io te la serbo:</l>
<l>e la spada gli alzò verso l'elmetto,</l>
<l>sperandosi tagliarlo infin al petto.</l>
</lg>
<lg type="ottava"><head>69</head>
<l>Zerbin che tenea l'occhio ove la mente,</l>
<l>presto il cavallo alla man destra volse;</l>
<l>non sì presto però, che la tagliente</l>
<l>spada fuggisse, che lo scudo colse.</l>
<l>Da sommo ad imo ella il partì ugualmente,</l>
<l>e di sotto il braccial roppe e disciolse;</l>
<l>e lui ferì nel braccio, e poi l'arnese</l>
<l>spezzògli, e ne la coscia anco gli scese.</l>
</lg>
<lg type="ottava"><head>70</head>
<l>Zerbin di qua di là cerca ogni via,</l>
<l>né mai di quel che vuol, cosa gli avviene;</l>
<l>che l'armatura sopra cui ferìa,</l>
<l>un piccol segno pur non ne ritiene.</l>
<l>Da l'altra parte il re di Tartaria</l>
<l>sopra Zerbino a tal vantaggio viene,</l>
<l>che l'ha ferito in sette parti o in otto,</l>
<l>tolto lo scudo, e mezzo l'elmo rotto.</l>
</lg>
<lg type="ottava"><head>71</head>
<l>Quel tuttavia più va perdendo il sangue;</l>
<l>manca la forza, e ancor par che nol senta:</l>
<l>il vigoroso cor che nulla langue,</l>
<l>val sì, che 'l debol corpo ne sostenta.</l>
<l>La donna sua, per timor fatta esangue,</l>
<l>intanto a Doralice s'appresenta,</l>
<l>e la priega e la supplica per Dio,</l>
<l>che partir voglia il fiero assalto e rio.</l>
</lg>
<lg type="ottava"><head>72</head>
<l>Cortese come bella, Doralice,</l>
<l>né ben sicura come il fatto segua,</l>
<l>fa volentier quel ch'Issabella dice,</l>
<l>e dispone il suo amante a pace e a triegua.</l>
<l>Così a' prieghi de l'altra l'ira ultrice</l>
<l>di cor fugge a Zerbino e si dilegua:</l>
<l>et egli, ove a lei par, piglia la strada,</l>
<l>senza finir l'impresa de la spada.</l>
</lg>
<lg type="ottava"><head>73</head>
<l>Fiordiligi, che mal vede difesa</l>
<l>la buona spada del misero conte,</l>
<l>tacita duolsi, e tanto le ne pesa,</l>
<l>che d'ira piange e battesi la fronte.</l>
<l>Vorria aver Brandimarte a quella impresa;</l>
<l>e se mai lo ritrova e gli lo conte,</l>
<l>non crede poi che Mandricardo vada</l>
<l>lunga stagione altier di quella spada.</l>
</lg>
<lg type="ottava"><head>74</head>
<l>Fiordiligi cercando pure invano</l>
<l>va Brandimarte suo matina e sera;</l>
<l>e fa camin da lui molto lontano,</l>
<l>da lui che già tornato a Parigi era.</l>
<l>Tanto ella se n'andò per monte e piano,</l>
<l>che giunse ove, al passar d'una riviera,</l>
<l>vide e conobbe il miser paladino;</l>
<l>ma diciàn quel ch'avvenne di Zerbino:</l>
</lg>
<lg type="ottava"><head>75</head>
<l>che 'l lasciar Durindana sì gran fallo</l>
<l>gli par, che più d'ogn'altro mal gl'incresce;</l>
<l>quantunque a pena star possa a cavallo</l>
<l>pel molto sangue che gli è uscito et esce.</l>
<l>Or poi che dopo non troppo intervallo</l>
<l>cessa con l'ira il caldo, il dolor cresce:</l>
<l>cresce il dolor sì impetuosamente,</l>
<l>che mancarsi la vita se ne sente.</l>
</lg>
<lg type="ottava"><head>76</head>
<l>Per debolezza più non potea gire;</l>
<l>sì che fermossi appresso una fontana.</l>
<l>Non sa che far né che si debba dire</l>
<l>per aiutarlo la donzella umana.</l>
<l>Sol di disagio lo vede morire;</l>
<l>che quindi è troppo ogni città lontana,</l>
<l>dove in quel punto al medico ricorra,</l>
<l>che per pietade o premio gli soccorra.</l>
</lg>
<lg type="ottava"><head>77</head>
<l>Ella non sa, se non invan dolersi,</l>
<l>chiamar fortuna e il cielo empio e crudele.</l>
<l>- Perché, ahi lassa! (dicea) non mi sommersi</l>
<l>quando levai ne l'Oceàn le vele? -</l>
<l>Zerbin che i languidi occhi ha in lei conversi,</l>
<l>sente più doglia, ch'ella si querele,</l>
<l>che de la passion tenace e forte</l>
<l>che l'ha condutto omai vicino a morte.</l>
</lg>
<lg type="ottava"><head>78</head>
<l>- Così, cor mio, vogliate (le diceva),</l>
<l>dopo ch'io sarò morto, amarmi ancora,</l>
<l>come solo il lasciarvi è che m'aggreva</l>
<l>qui senza guida, e non già perch'io mora:</l>
<l>che se in sicura parte m'accadeva</l>
<l>finir de la mia vita l'ultima ora,</l>
<l>lieto e contento e fortunato a pieno</l>
<l>morto sarei, poi ch'io vi moro in seno.</l>
</lg>
<lg type="ottava"><head>79</head>
<l>Ma poi che 'l mio destino iniquo e duro</l>
<l>vol ch'io vi lasci, e non so in man di cui;</l>
<l>per questa bocca e per questi occhi giuro,</l>
<l>per queste chiome onde allacciato fui,</l>
<l>che disperato nel profondo oscuro</l>
<l>vo de lo 'nferno, ove il pensar di vui</l>
<l>ch'abbia così lasciata, assai più ria</l>
<l>sarà d'ogn'altra pena che vi sia. -</l>
</lg>
<lg type="ottava"><head>80</head>
<l>A questo la mestissima Issabella,</l>
<l>declinando la faccia lacrimosa</l>
<l>e congiungendo la sua bocca a quella</l>
<l>di Zerbin, languidetta come rosa,</l>
<l>rosa non colta in sua stagion, sì ch'ella</l>
<l>impallidisca in su la siepe ombrosa,</l>
<l>disse: - Non vi pensate già, mia vita,</l>
<l>far senza me quest'ultima partita.</l>
</lg>
<lg type="ottava"><head>81</head>
<l>Di ciò, cor mio, nessun timor vi tocchi;</l>
<l>ch'io vo' seguirvi o in cielo o ne lo 'nferno.</l>
<l>Convien che l'uno e l'altro spirto scocchi,</l>
<l>insieme vada, insieme stia in eterno.</l>
<l>Non sì tosto vedrò chiudervi gli occhi,</l>
<l>o che m'ucciderà il dolore interno,</l>
<l>o se quel non può tanto, io vi prometto</l>
<l>con questa spada oggi passarmi il petto.</l>
</lg>
<lg type="ottava"><head>82</head>
<l>De' corpi nostri ho ancor non poca speme,</l>
<l>che me' morti che vivi abbian ventura.</l>
<l>Qui forse alcun capiterà, ch'insieme,</l>
<l>mosso a pietà, darà lor sepoltura. -</l>
<l>Così dicendo, le reliquie estreme</l>
<l>de lo spirto vital che morte fura,</l>
<l>va ricogliendo con le labra meste,</l>
<l>fin ch'una minima aura ve ne reste.</l>
</lg>
<lg type="ottava"><head>83</head>
<l>Zerbin la debol voce riforzando,</l>
<l>disse: - Io vi priego e supplico, mia diva,</l>
<l>per quello amor che mi mostraste, quando</l>
<l>per me lasciaste la paterna riva;</l>
<l>e se commandar posso, io vel commando,</l>
<l>che fin che piaccia a Dio, restiate viva;</l>
<l>né mai per caso pogniate in oblio</l>
<l>che quanto amar si può v'abbia amato io.</l>
</lg>
<lg type="ottava"><head>84</head>
<l>Dio vi provederà d'aiuto forse,</l>
<l>per liberarvi d'ogni atto villano,</l>
<l>come fe' quando alla spelonca torse,</l>
<l>per indi trarvi, il senator romano.</l>
<l>Così (la sua mercé) già vi soccorse</l>
<l>nel mare e contra il Biscaglin profano:</l>
<l>e se pure avverrà che poi si deggia</l>
<l>morire, allora il minor mal s'elleggia. -</l>
</lg>
<lg type="ottava"><head>85</head>
<l>Non credo che quest'ultime parole</l>
<l>potesse esprimer sì, che fosse inteso;</l>
<l>e finì come il debol lume suole,</l>
<l>cui cera manchi od altro in che sia acceso.</l>
<l>Chi potrà dire a pien come si duole,</l>
<l>poi che si vede pallido e disteso,</l>
<l>la giovanetta, e freddo come ghiaccio</l>
<l>il suo caro Zerbin restare in braccio?</l>
</lg>
<lg type="ottava"><head>86</head>
<l>Sopra il sanguigno corpo s'abbandona,</l>
<l>e di copiose lacrime lo bagna;</l>
<l>e stride sì, ch'intorno ne risuona</l>
<l>a molte miglia il bosco e la campagna.</l>
<l>Né alle guancie né al petto si perdona,</l>
<l>che l'uno e l'altro non percuota e fragna;</l>
<l>e straccia a torto l'auree crespe chiome,</l>
<l>chiamando sempre invan l'amato nome.</l>
</lg>
<lg type="ottava"><head>87</head>
<l>In tanta rabbia, in tal furor sommersa</l>
<l>l'avea la doglia sua, che facilmente</l>
<l>avria la spada in se stessa conversa,</l>
<l>poco al suo amante in questo ubidiente;</l>
<l>s'uno eremita ch'alla fresca e tersa</l>
<l>fonte avea usanza di tornar sovente</l>
<l>da la sua quindi non lontana cella,</l>
<l>non s'opponea, venendo, al voler d'ella.</l>
</lg>
<lg type="ottava"><head>88</head>
<l>Il venerabile uom, ch'alta bontade</l>
<l>avea congiunta a natural prudenzia,</l>
<l>et era tutto pien di caritade,</l>
<l>di buoni esempi ornato e d'eloquenzia,</l>
<l>alla giovan dolente persuade</l>
<l>con ragioni efficaci pazienzia;</l>
<l>et inanzi le puon, come uno specchio,</l>
<l>donne del Testamento e nuovo e vecchio.</l>
</lg>
<lg type="ottava"><head>89</head>

<l>Poi le fece veder, come non fusse</l>
<l>alcun, se non in Dio, vero contento,</l>
<l>e ch'eran l'altre transitorie e flusse</l>
<l>speranze umane, e di poco momento;</l>
<l>e tanto seppe dir, che la ridusse</l>
<l>da quel crudele et ostinato intento,</l>
<l>che la vita sequente ebbe disio</l>
<l>tutta al servigio dedicar di Dio.</l>
</lg>
<lg type="ottava"><head>90</head>
<l>Non che lasciar del suo signor voglia unque</l>
<l>né 'l grand'amor, né le reliquie morte:</l>
<l>convien che l'abbia ovunque stia et ovunque</l>
<l>vada, e che seco e notte e dì le porte.</l>
<l>Quindi aiutando l'eremita dunque,</l>
<l>ch'era de la sua età valido e forte,</l>
<l>sul mesto suo destrier Zerbin posaro,</l>
<l>e molti dì per quelle selve andaro.</l>
</lg>
<lg type="ottava"><head>91</head>
<l>Non vòlse il cauto vecchio ridur seco,</l>
<l>sola con solo, la giovane bella</l>
<l>là dove ascosa in un selvaggio speco</l>
<l>non lungi avea la solitaria cella;</l>
<l>fra sé dicendo: Con periglio arreco</l>
<l>in una man la paglia e la facella.</l>
<l>Né si fida in sua età né in sua prudenzia,</l>
<l>che di sé faccia tanta esperienzia.</l>
</lg>
<lg type="ottava"><head>92</head>
<l>Di condurla in Provenza ebbe pensiero,</l>
<l>non lontano a Marsilia in un castello,</l>
<l>dove di sante donne un monastero</l>
<l>ricchissimo era, e di edificio bello:</l>
<l>e per portarne il morto cavalliero,</l>
<l>composto in una cassa aveano quello,</l>
<l>che 'n un castel ch'era tra via, si fece</l>
<l>lunga e capace, e ben chiusa di pece.</l>
</lg>
<lg type="ottava"><head>93</head>
<l>Più e più giorni gran spazio di terra</l>
<l>cercaro, e sempre per lochi più inculti;</l>
<l>che pieno essendo ogni cosa di guerra,</l>
<l>voleano gir più che poteano occulti.</l>
<l>Al fine un cavallier la via lor serra,</l>
<l>che lor fe' oltraggi e disonesti insulti;</l>
<l>di cui dirò quando il suo loco fia;</l>
<l>ma ritorno ora al re di Tartaria.</l>
</lg>
<lg type="ottava"><head>94</head>
<l>Avuto ch'ebbe la battaglia il fine</l>
<l>che già v'ho detto, il giovin si raccolse</l>
<l>alle fresche ombre e all'onde cristalline;</l>
<l>et al destrier la sella e 'l freno tolse,</l>
<l>e lo lasciò per l'erbe tenerine</l>
<l>del prato andar pascendo ove egli vòlse:</l>
<l>ma non ste' molto, che vide lontano</l>
<l>calar dal monte un cavalliero al piano.</l>
</lg>
<lg type="ottava"><head>95</head>
<l>Conobbel, come prima alzò la fronte,</l>
<l>Doralice, e mostrollo a Mandricardo,</l>
<l>dicendo: - Ecco il superbo Rodomonte,</l>
<l>se non m'inganna di lontan lo sguardo.</l>
<l>Per far teco battaglia cala il monte:</l>
<l>or ti potrà giovar l'esser gagliardo.</l>
<l>Perduta avermi a grande ingiuria tiene,</l>
<l>ch'era sua sposa, e a vendicar si viene. -</l>
</lg>
<lg type="ottava"><head>96</head>
<l>Qual buono astor che l'anitra o l'acceggia,</l>
<l>starna o colombo o simil altro augello</l>
<l>venirsi incontra di lontano veggia,</l>
<l>leva la testa e si fa lieto e bello;</l>
<l>tal Mandricardo, come certo deggia</l>
<l>di Rodomonte far strage e macello,</l>
<l>con letizia e baldanza il destrier piglia,</l>
<l>le staffe ai piedi, e dà alla man la briglia.</l>
</lg>
<lg type="ottava"><head>97</head>
<l>Quando vicini fur sì, ch'udir chiare</l>
<l>tra lor poteansi le parole altiere,</l>
<l>con le mani e col capo a minacciare</l>
<l>incominciò gridando il re d'Algiere,</l>
<l>ch'a penitenza gli faria tornare,</l>
<l>che per un temerario suo piacere</l>
<l>non avesse rispetto a provocarsi</l>
<l>lui ch'altamente era per vendicarsi.</l>
</lg>
<lg type="ottava"><head>98</head>
<l>Rispose Mandricardo: - Indarno tenta</l>
<l>chi mi vuol impaurir per minacciarme:</l>
<l>così fanciulli o femine spaventa,</l>
<l>o altri che non sappia che sieno arme;</l>
<l>me non, cui la battaglia più talenta</l>
<l>d'ogni riposo; e son per adoprarme</l>
<l>a piè, a cavallo, armato e disarmato,</l>
<l>sia alla campagna, o sia ne lo steccato. -</l>
</lg>
<lg type="ottava"><head>99</head>
<l>Ecco sono agli oltraggi, al grido, all'ire,</l>
<l>al trar de' brandi, al crudel suon de' ferri;</l>
<l>come vento che prima a pena spire,</l>
<l>poi cominci a crollar frassini e cerri,</l>
<l>et indi oscura polve in cielo aggire,</l>
<l>indi gli arbori svella e case atterri,</l>
<l>sommerga in mare, e porti ria tempesta</l>
<l>che 'l gregge sparso uccida alla foresta.</l>
</lg>
<lg type="ottava"><head>100</head>
<l>De' duo pagani, senza pari in terra,</l>
<l>gli audacissimi cor, le forze estreme</l>
<l>parturiscono colpi, et una guerra</l>
<l>conveniente a sì feroce seme.</l>
<l>Del grande e orribil suon triema la terra,</l>
<l>quando le spade son percosse insieme:</l>
<l>gettano l'arme insin al ciel scintille,</l>
<l>anzi lampadi accese a mille a mille.</l>
</lg>
<lg type="ottava"><head>101</head>
<l>Senza mai riposarsi o pigliar fiato</l>
<l>dura fra quei duo re l'aspra battaglia,</l>
<l>tentando ora da questo, or da quel lato</l>
<l>aprir le piastre e penetrar la maglia.</l>
<l>Né perde l'un, né l'altro acquista il prato;</l>
<l>ma come intorno sian fosse o muraglia,</l>
<l>o troppo costi ogn'oncia di quel loco,</l>
<l>non si parton d'un cerchio angusto e poco.</l>
</lg>
<lg type="ottava"><head>102</head>
<l>Fra mille colpi il Tartaro una volta</l>
<l>colse a duo mani in fronte il re d'Algiere;</l>
<l>che gli fece veder girare in volta</l>
<l>quante mai furon fiacole e lumiere.</l>
<l>Come ogni forza all'African sia tolta,</l>
<l>le groppe del destrier col capo fere:</l>
<l>perde la staffa, et è, presente quella</l>
<l>che cotant'ama, per uscir di sella.</l>
</lg>
<lg type="ottava"><head>103</head>
<l>Ma come ben composto e valido arco</l>
<l>di fino acciaio in buona somma greve,</l>
<l>quanto si china più, quanto è più carco,</l>
<l>e più lo sforzan martinelli e lieve;</l>
<l>con tanto più furor, quanto è poi scarco,</l>
<l>ritorna, e fa più mal che non riceve:</l>
<l>così quello African tosto risorge,</l>
<l>e doppio il colpo all'inimico porge.</l>
</lg>
<lg type="ottava"><head>104</head>
<l>Rodomonte a quel segno ove fu colto,</l>
<l>colse a punto il figliol del re Agricane.</l>
<l>Per questo non poté nuocergli al volto,</l>
<l>ch'in difesa trovò l'arme troiane;</l>
<l>ma stordì in modo il Tartaro, che molto</l>
<l>non sapea s'era vespero o dimane.</l>
<l>L'irato Rodomonte non s'arresta,</l>
<l>che mena l'altro, e pur segna alla testa.</l>
</lg>
<lg type="ottava"><head>105</head>
<l>Il cavallo del Tartaro, ch'aborre</l>
<l>la spada che fischiando cala d'alto,</l>
<l>al suo signor con suo gran mal soccorre,</l>
<l>perché s'arretra, per fuggir, d'un salto:</l>
<l>il brando in mezzo il capo gli trascorre,</l>
<l>ch'al signor, non a lui, movea l'assalto.</l>
<l>Il miser non avea l'elmo di Troia,</l>
<l>come il patrone; onde convien che muoia.</l>
</lg>
<lg type="ottava"><head>106</head>
<l>Quel cade, e Mandricardo in piedi guizza,</l>
<l>non più stordito, e Durindana aggira.</l>
<l>Veder morto il cavallo entro gli adizza,</l>
<l>e fuor divampa un grave incendio d'ira.</l>
<l>L'African, per urtarlo, il destrier drizza;</l>
<l>ma non più Mandricardo si ritira,</l>
<l>che scoglio far soglia da l'onde: e avvenne</l>
<l>che 'l destrier cadde, et egli in piè si tenne.</l>
</lg>
<lg type="ottava"><head>107</head>
<l>L'African che mancarsi il destrier sente,</l>
<l>lascia le staffe e sugli arcion si ponta,</l>
<l>e resta in piedi e sciolto agevolmente:</l>
<l>così l'un l'altro poi di pari affronta.</l>
<l>La pugna più che mai ribolle ardente,</l>
<l>e l'odio e l'ira e la superbia monta:</l>
<l>et era per seguir; ma quivi giunse</l>
<l>in fretta un messaggier che gli disgiunse.</l>
</lg>
<lg type="ottava"><head>108</head>
<l>Vi giunse un messaggier del popul Moro,</l>
<l>di molti che per Francia eran mandati</l>
<l>a richiamare agli stendardi loro</l>
<l>i capitani e i cavallier privati;</l>
<l>perché l'imperator dai gigli d'oro</l>
<l>gli avea gli alloggiamenti già assediati;</l>
<l>e se non è il soccorso a venir presto,</l>
<l>l'eccidio suo conosce manifesto.</l>
</lg>
<lg type="ottava"><head>109</head>
<l>Riconobbe il messaggio i cavallieri,</l>
<l>oltre all'insegne, oltre alle sopraveste,</l>
<l>al girar de le spade, e ai colpi fieri</l>
<l>ch'altre man non farebbeno che queste.</l>
<l>Tra lor però non osa entrar, che speri</l>
<l>che fra tant'ira sicurtà gli preste</l>
<l>l'esser messo del re; né si conforta</l>
<l>per dir ch'imbasciator pena non porta.</l>
</lg>
<lg type="ottava"><head>110</head>
<l>Ma viene a Doralice, et a lei narra</l>
<l>ch'Agramante, Marsilio e Stordilano,</l>
<l>con pochi dentro a mal sicura sbarra</l>
<l>sono assediati dal popul cristiano.</l>
<l>Narrato il caso, con prieghi ne inarra</l>
<l>che faccia il tutto ai duo guerrieri piano,</l>
<l>e che gli accordi insieme, e per lo scampo</l>
<l>del popul saracin li meni in campo.</l>
</lg>
<lg type="ottava"><head>111</head>
<l>Tra i cavallier la donna di gran core</l>
<l>si mette, e dice loro: - Io vi comando,</l>
<l>per quanto so che mi portate amore,</l>
<l>che riserbiate a miglior uso il brando,</l>
<l>e ne vegnate subito in favore</l>
<l>del nostro campo saracino, quando</l>
<l>si trova ora assediato ne le tende,</l>
<l>e presto aiuto, o gran ruina attende. -</l>
</lg>
<lg type="ottava"><head>112</head>
<l>Indi il messo soggiunse il gran periglio</l>
<l>dei Saracini, e narrò il fatto a pieno;</l>
<l>e diede insieme lettere del figlio</l>
<l>del re Troiano al figlio d'Ulieno.</l>
<l>Si piglia finalmente per consiglio</l>
<l>che i duo guerrier, deposto ogni veneno,</l>
<l>facciano insieme triegua fin al giorno</l>
<l>che sia tolto l'assedio ai Mori intorno;</l>
</lg>
<lg type="ottava"><head>113</head>
<l>e senza più dimora, come pria</l>
<l>liberato d'assedio abbian lor gente,</l>
<l>non s'intendano aver più compagnia,</l>
<l>ma crudel guerra e inimicizia ardente,</l>
<l>fin che con l'arme diffinito sia</l>
<l>chi la donna aver de' meritamente.</l>
<l>Quella, ne le cui man giurato fue,</l>
<l>fece la sicurtà per amendue.</l>
</lg>
<lg type="ottava"><head>114</head>
<l>Quivi era la Discordia impaziente,</l>
<l>inimica di pace e d'ogni triegua;</l>
<l>e la Superbia v'è, che non consente</l>
<l>né vuol patir che tale accordo segua.</l>
<l>Ma più di lor può Amor quivi presente,</l>
<l>di cui l'alto valor nessuno adegua;</l>
<l>e fe' ch'indietro, a colpi di saette,</l>
<l>e la Discordia e la Superbia stette.</l>
</lg>
<lg type="ottava"><head>115</head>
<l>Fu conclusa la triegua fra costoro,</l>
<l>sì come piacque a chi di lor potea.</l>
<l>Vi mancava uno dei cavalli loro;</l>
<l>che morto quel del Tartaro giacea:</l>
<l>però vi venne a tempo Brigliadoro,</l>
<l>che le fresche erbe lungo il rio pascea.</l>
<l>Ma al fin del canto io mi trovo esser giunto;</l>
<l>sì ch'io farò, con vostra grazia, punto.</l>
</lg>
</div1>

<div1 type="canto">
<head>Canto 25</head>
<lg type="ottava"><head>1</head>
<l>Oh gran contrasto in giovenil pensiero,</l>
<l>desir di laude et impeto d'amore!</l>
<l>né chi più vaglia, ancor si trova il vero;</l>
<l>che resta or questo or quel superiore.</l>
<l>Ne l'uno ebbe e ne l'altro cavalliero</l>
<l>quivi gran forza il debito e l'onore;</l>
<l>che l'amorosa lite s'intermesse,</l>
<l>fin che soccorso il campo lor s'avesse.</l>
</lg>
<lg type="ottava"><head>2</head>
<l>Ma più ve l'ebbe Amor: che se non era</l>
<l>che così commandò la donna loro,</l>
<l>non si sciogliea quella battaglia fiera,</l>
<l>che l'un n'avrebbe il triunfale alloro;</l>
<l>et Agramante invan con la sua schiera</l>
<l>l'aiuto avria aspettato di costoro.</l>
<l>Dunque Amor sempre rio non si ritrova:</l>
<l>se spesso nuoce, anco talvolta giova.</l>
</lg>
<lg type="ottava"><head>3</head>
<l>Or l'uno e l'altro cavallier pagano,</l>
<l>che tutti ha differiti i suoi litigi,</l>
<l>va, per salvar l'esercito africano,</l>
<l>con la donna gentil verso Parigi;</l>
<l>e va con essi ancora il piccol nano</l>
<l>che seguitò del Tartaro i vestigi,</l>
<l>fin che con lui condotto a fronte a fronte</l>
<l>avea quivi il geloso Rodomonte.</l>
</lg>
<lg type="ottava"><head>4</head>
<l>Capitaro in un prato ove a diletto</l>
<l>erano cavallier sopra un ruscello,</l>
<l>duo disarmati e duo ch'avean l'elmetto,</l>
<l>e una donna con lor di viso bello.</l>
<l>Chi fosser quelli, altrove vi fia detto;</l>
<l>or no, che di Ruggier prima favello,</l>
<l>del buon Ruggier di cui vi fu narrato</l>
<l>che lo scudo nel pozzo avea gittato.</l>
</lg>
<lg type="ottava"><head>5</head>
<l>Non è dal pozzo ancor lontano un miglio,</l>
<l>che venire un corrier vede in gran fretta,</l>
<l>di quei che manda di Troiano il figlio</l>
<l>ai cavallieri onde soccorso aspetta;</l>
<l>dal qual ode che Carlo in tal periglio</l>
<l>la gente saracina tien ristretta,</l>
<l>che, se non è chi tosto le dia aita,</l>
<l>tosto l'onor vi lascierà o la vita.</l>
</lg>
<lg type="ottava"><head>6</head>
<l>Fu da molti pensier ridutto in forse</l>
<l>Ruggier, che tutti l'assaliro a un tratto;</l>
<l>ma qual per lo miglior dovesse tôrse,</l>
<l>né luogo avea né tempo a pensar atto.</l>
<l>Lasciò andare il messaggio, e 'l freno torse</l>
<l>là dove fu da quella donna tratto,</l>
<l>ch'ad or ad or in modo egli affrettava,</l>
<l>che nessun tempo d'indugiar le dava.</l>
</lg>
<lg type="ottava"><head>7</head>
<l>Quindi seguendo il camin preso, venne</l>
<l>(già declinando il sole) ad una terra</l>
<l>che 'l re Marsilio in mezzo Francia tenne,</l>
<l>tolta di man di Carlo in quella guerra.</l>
<l>Né al ponte né alla porta si ritenne,</l>
<l>che non gli niega alcuno il passo o serra,</l>
<l>ben ch'intorno al rastrello e in su le fosse</l>
<l>gran quantità d'uomini e d'arme fosse.</l>
</lg>
<lg type="ottava"><head>8</head>
<l>Perch'era conosciuta da la gente</l>
<l>quella donzella ch'avea in compagnia,</l>
<l>fu lasciato passar liberamente,</l>
<l>né domandato pure onde venìa.</l>
<l>Giunse alla piazza, e di fuoco lucente,</l>
<l>e piena la trovò di gente ria;</l>
<l>e vide in mezzo star con viso smorto</l>
<l>il giovine dannato ad esser morto.</l>
</lg>
<lg type="ottava"><head>9</head>
<l>Ruggier come gli alzò gli occhi nel viso,</l>
<l>che chino a terra e lacrimoso stava,</l>
<l>di veder Bradamante gli fu aviso,</l>
<l>tanto il giovine a lei rassimigliava.</l>
<l>Più dessa gli parea, quanto più fiso</l>
<l>al volto e alla persona il riguardava;</l>
<l>e fra sé disse: - O questa è Bradamante,</l>
<l>o ch'io non son Ruggier com'era inante.</l>
</lg>
<lg type="ottava"><head>10</head>
<l>Per troppo ardir si sarà forse messa</l>
<l>del garzon condennato alla difesa;</l>
<l>e poi che mal la cosa l'è successa,</l>
<l>ne sarà stata, come io veggo, presa.</l>
<l>Deh perché tanta fretta, che con essa</l>
<l>io non potei trovarmi a questa impresa?</l>
<l>Ma Dio ringrazio che ci son venuto,</l>
<l>ch'a tempo ancora io potrò darle aiuto. -</l>
</lg>
<lg type="ottava"><head>11</head>
<l>E sanza più indugiar la spada stringe</l>
<l>(ch'avea all'altro castel rotta la lancia),</l>
<l>e adosso il vulgo inerme il destrier spinge</l>
<l>per lo petto, pei fianchi e per la pancia.</l>
<l>Mena la spada a cerco, et a chi cinge</l>
<l>la fronte, a chi la gola, a chi la guancia.</l>
<l>Fugge il popul gridando; e la gran frotta</l>
<l>resta o sciancata o con la testa rotta.</l>
</lg>
<lg type="ottava"><head>12</head>
<l>Come stormo d'augei ch'in ripa a un stagno</l>
<l>vola sicuro e a sua pastura attende,</l>
<l>s'improviso dal ciel falcon grifagno</l>
<l>gli dà nel mezzo et un ne batte o prende,</l>
<l>si sparge in fuga, ognun lascia il compagno,</l>
<l>e de lo scampo suo cura si prende;</l>
<l>così veduto avreste far costoro,</l>
<l>tosto che 'l buon Ruggier diede fra loro.</l>
</lg>
<lg type="ottava"><head>13</head>
<l>A quattro o sei dai colli i capi netti</l>
<l>levò Ruggier, ch'indi a fuggir fur lenti;</l>
<l>ne divise altretanti infin ai petti,</l>
<l>fin agli occhi infiniti e fin ai denti.</l>
<l>Conciederò che non trovasse elmetti,</l>
<l>ma ben di ferro assai cuffie lucenti:</l>
<l>e s'elmi fini anco vi fosser stati,</l>
<l>così gli avrebbe, o poco men, tagliati.</l>
</lg>
<lg type="ottava"><head>14</head>
<l>La forza di Ruggier non era quale</l>
<l>or si ritrovi in cavallier moderno,</l>
<l>né in orso né in leon né in animale</l>
<l>altro più fiero, o nostrale od esterno.</l>
<l>Forse il tremuoto le sarebbe uguale,</l>
<l>forse il Gran diavol; non quel de lo 'nferno,</l>
<l>ma quel del mio signor, che va col fuoco</l>
<l>ch'a cielo e a terra e a mar si fa dar loco.</l>
</lg>
<lg type="ottava"><head>15</head>
<l>D'ogni suo colpo mai non cadea manco</l>
<l>d'un uomo in terra, e le più volte un paio;</l>
<l>e quattro a un colpo e cinque n'uccise anco,</l>
<l>sì che si venne tosto al centinaio.</l>
<l>Tagliava il brando che trasse dal fianco,</l>
<l>come un tenero latte, il duro acciaio.</l>
<l>Falerina, per dar morte ad Orlando,</l>
<l>fe' nel giardin d'Orgagna il crudel brando.</l>
</lg>
<lg type="ottava"><head>16</head>
<l>Averlo fatto poi ben le rincrebbe,</l>
<l>che 'l suo giardin disfar vide con esso.</l>
<l>Che strazio dunque, che ruina debbe</l>
<l>far or ch'in man di tal guerriero è messo?</l>
<l>Se mai Ruggier furor, se mai forza ebbe,</l>
<l>se mai fu l'alto suo valore espresso,</l>
<l>qui l'ebbe, il pose qui, qui fu veduto,</l>
<l>sperando dare alla sua donna aiuto.</l>
</lg>
<lg type="ottava"><head>17</head>
<l>Qual fa la lepre contra i cani sciolti,</l>
<l>facea la turba contra lui riparo.</l>
<l>Quei che restaro uccisi, furo molti;</l>
<l>furo infiniti quei ch'in fuga andaro.</l>
<l>Avea la donna intanto i lacci tolti,</l>
<l>ch'ambe le mani al giovine legaro;</l>
<l>e come poté meglio, presto armollo,</l>
<l>gli diè una spada in mano e un scudo al collo.</l>
</lg>
<lg type="ottava"><head>18</head>
<l>Egli che molto è offeso, più che puote</l>
<l>si cerca vendicar di quella gente:</l>
<l>e quivi son sì le sue forze note,</l>
<l>che riputar si fa prode e valente.</l>
<l>Già avea attuffato le dorate ruote</l>
<l>il Sol ne la marina d'occidente,</l>
<l>quando Ruggier vittorioso e quello</l>
<l>giovine seco uscîr fuor del castello.</l>
</lg>
<lg type="ottava"><head>19</head>
<l>Quando il garzon sicuro de la vita</l>
<l>con Ruggier si trovò fuor de le porte,</l>
<l>gli rendé molta grazia et infinita</l>
<l>con gentil modi e con parole accorte,</l>
<l>che non lo conoscendo, a dargli aita</l>
<l>si fosse messo a rischio de la morte;</l>
<l>e pregò che 'l suo nome gli dicesse,</l>
<l>per sapere a chi tanto obligo avesse.</l>
</lg>
<lg type="ottava"><head>20</head>
<l>"Veggo (dicea Ruggier) la faccia bella</l>
<l>e le belle fattezze e 'l bel sembiante,</l>
<l>ma la suavità de la favella</l>
<l>non odo già de la mia Bradamante;</l>
<l>né la relazion di grazie è quella</l>
<l>ch'ella usar debba al suo fedele amante.</l>
<l>Ma se pur questa è Bradamante, or come</l>
<l>ha sì tosto in oblio messo il mio nome?"</l>
</lg>
<lg type="ottava"><head>21</head>
<l>Per ben saperne il certo, accortamente</l>
<l>Ruggier le disse: - Io v'ho veduto altrove;</l>
<l>et ho pensato e penso, e finalmente</l>
<l>non so né posso ricordarmi dove.</l>
<l>Ditemel voi, se vi ritorna a mente,</l>
<l>e fate che 'l nome anco udir mi giove,</l>
<l>acciò che saper possa a cui mia aita</l>
<l>dal fuoco abbia salvata oggi la vita. -</l>
</lg>
<lg type="ottava"><head>22</head>
<l>- Che voi m'abbiate visto esser potria</l>
<l>(rispose quel), che non so dove o quando:</l>
<l>ben vo pel mondo anch'io la parte mia,</l>
<l>strane aventure or qua or là cercando.</l>
<l>Forse una mia sorella stata fia,</l>
<l>che veste l'arme e porta al lato il brando;</l>
<l>che nacque meco, e tanto mi somiglia,</l>
<l>che non ne può discerner la famiglia.</l>
</lg>
<lg type="ottava"><head>23</head>
<l>Né primo né secondo né ben quarto</l>
<l>sète di quei ch'errore in ciò preso hanno:</l>
<l>né 'l padre né i fratelli né chi a un parto</l>
<l>ci produsse ambi, scernere ci sanno.</l>
<l>Gli è ver che questo crin raccorcio e sparto</l>
<l>ch'io porto, come gli altri uomini fanno,</l>
<l>et il suo lungo e in treccia al capo avvolta,</l>
<l>ci solea far già differenzia molta:</l>
</lg>
<lg type="ottava"><head>24</head>
<l>ma poi ch'un giorno ella ferita fu</l>
<l>nel capo (lungo saria a dirvi come),</l>
<l>e per sanarla un servo di Iesù</l>
<l>a mezza orecchia le tagliò le chiome,</l>
<l>alcun segno tra noi non restò più</l>
<l>di differenzia, fuor che 'l sesso e 'l nome.</l>
<l>Ricciardetto son io, Bradamante ella;</l>
<l>io fratel di Rinaldo, essa sorella.</l>
</lg>
<lg type="ottava"><head>25</head>
<l>E se non v'increscesse l'ascoltarmi,</l>
<l>cosa direi che vi faria stupire,</l>
<l>la qual m'occorse per assimigliarmi</l>
<l>a lei: gioia al principio e al fin martìre. -</l>
<l>Ruggiero il qual più graziosi carmi,</l>
<l>più dolce istoria non potrebbe udire,</l>
<l>che dove alcun ricordo intervenisse</l>
<l>de la sua donna, il pregò sì, che disse.</l>
</lg>
<lg type="ottava"><head>26</head>
<l>- Accadde a questi dì, che pei vicini</l>
<l>boschi passando la sorella mia,</l>
<l>ferita da uno stuol de Saracini</l>
<l>che senza l'elmo la trovâr per via,</l>
<l>fu di scorciarsi astretta i lunghi crini,</l>
<l>se sanar vòlse d'una piaga ria</l>
<l>ch'avea con gran periglio ne la testa;</l>
<l>e così scorcia errò per la foresta.</l>
</lg>
<lg type="ottava"><head>27</head>
<l>Errando giunse ad una ombrosa fonte;</l>
<l>e perché afflitta e stanca ritrovosse,</l>
<l>dal destrier scese, e disarmò la fronte,</l>
<l>e su le tenere erbe addormentosse.</l>
<l>Io non credo che fabula si conte,</l>
<l>che più di questa istoria bella fosse.</l>
<l>Fiordispina di Spagna soprarriva,</l>
<l>che per cacciar nel bosco ne veniva.</l>
</lg>
<lg type="ottava"><head>28</head>
<l>E quando ritrovò la mia sirocchia</l>
<l>tutta coperta d'arme, eccetto il viso,</l>
<l>ch'avea la spada in luogo di conocchia,</l>
<l>le fu vedere un cavalliero aviso.</l>
<l>La faccia e le viril fattezze adocchia</l>
<l>tanto, che se ne sente il cor conquiso;</l>
<l>la invita a caccia, e tra l'ombrose fronde</l>
<l>lunge dagli altri al fin seco s'asconde.</l>
</lg>
<lg type="ottava"><head>29</head>
<l>Poi che l'ha seco in solitario loco</l>
<l>dove non teme d'esser sopraggiunta,</l>
<l>con atti e con parole a poco a poco</l>
<l>le scopre il fisso cuor di grave punta.</l>
<l>Con gli occhi ardenti e coi sospir di fuoco</l>
<l>le mostra l'alma di disio consunta.</l>
<l>Or si scolora in viso, or si raccende;</l>
<l>tanto s'arrischia, ch'un bacio ne prende.</l>
</lg>
<lg type="ottava"><head>30</head>
<l>La mia sorella avea ben conosciuto</l>
<l>che questa donna in cambio l'avea tolta:</l>
<l>né dar poteale a quel bisogno aiuto,</l>
<l>e si trovava in grande impaccio avvolta.</l>
<l>"Gli è meglio (dicea seco) s'io rifiuto</l>
<l>questa avuta di me credenza stolta</l>
<l>e s'io mi mostro femina gentile,</l>
<l>che lasciar riputarmi un uomo vile".</l>
</lg>
<lg type="ottava"><head>31</head>
<l>E dicea il ver; ch'era viltade espressa,</l>
<l>conveniente a un uom fatto di stucco,</l>
<l>con cui sì bella donna fosse messa,</l>
<l>piena di dolce e di nettareo succo,</l>
<l>e tuttavia stesse a parlar con essa,</l>
<l>tenendo basse l'ale come il cucco.</l>
<l>Con modo accorto ella il parlar ridusse,</l>
<l>che venne a dir come donzella fusse;</l>
</lg>
<lg type="ottava"><head>32</head>
<l>che gloria, qual già Ippolita e Camilla,</l>
<l>cerca ne l'arme; e in Africa era nata</l>
<l>in lito al mar ne la città d'Arzilla,</l>
<l>a scudo e a lancia da fanciulla usata.</l>
<l>Per questo non si smorza una scintilla</l>
<l>del fuoco de la donna inamorata.</l>
<l>Questo rimedio all'alta piaga è tardo:</l>
<l>tant'avea Amor cacciato inanzi il dardo.</l>
</lg>
<lg type="ottava"><head>33</head>
<l>Per questo non le par men bello il viso,</l>
<l>men bel lo sguardo e men belli i costumi;</l>
<l>per ciò non torna il cor, che già diviso</l>
<l>da lei, godea dentro gli amati lumi.</l>
<l>Vedendola in quell'abito, l'è aviso</l>
<l>che può far che 'l desir non la consumi;</l>
<l>e quando, ch'ella è pur femina, pensa,</l>
<l>sospira e piange e mostra doglia immensa.</l>
</lg>
<lg type="ottava"><head>34</head>
<l>Chi avesse il suo ramarico e 'l suo pianto</l>
<l>quel giorno udito, avria pianto con lei.</l>
<l>"Quai tormenti (dicea) furon mai tanto</l>
<l>crudel, che più non sian crudeli i miei?</l>
<l>D'ogn'altro amore, o scelerato o santo,</l>
<l>il desiato fin sperar potrei;</l>
<l>saprei partir la rosa da le spine:</l>
<l>solo il mio desiderio è senza fine!</l>
</lg>
<lg type="ottava"><head>35</head>
<l>Se pur volevi, Amor, darmi tormento</l>
<l>che t'increscesse il mio felice stato,</l>
<l>d'alcun martìr dovevi star contento,</l>
<l>che fosse ancor negli altri amanti usato.</l>
<l>Né tra gli uomini mai né tra l'armento,</l>
<l>che femina ami femina ho trovato:</l>
<l>non par la donna all'altre donne bella,</l>
<l>né a cervie cervia, né all'agnelle agnella.</l>
</lg>
<lg type="ottava"><head>36</head>
<l>In terra, in aria, in mar, sola son io</l>
<l>che patisco da te sì duro scempio;</l>
<l>e questo hai fatto acciò che l'error mio</l>
<l>sia ne l'imperio tuo l'ultimo esempio.</l>
<l>La moglie del re Nino ebbe disio,</l>
<l>il figlio amando, scelerato et empio,</l>
<l>e Mirra il padre, e la Cretense il toro:</l>
<l>ma gli è più folle il mio, ch'alcun dei loro.</l>
</lg>
<lg type="ottava"><head>37</head>
<l>La femina nel maschio fe' disegno,</l>
<l>speronne il fine, et ebbelo, come odo:</l>
<l>Pasife ne la vacca entrò del legno,</l>
<l>altre per altri mezzi e vario modo.</l>
<l>Ma se volasse a me con ogni ingegno</l>
<l>Dedalo, non potria scioglier quel nodo</l>
<l>che fece il mastro troppo diligente,</l>
<l>Natura d'ogni cosa più possente".</l>
</lg>
<lg type="ottava"><head>38</head>
<l>Così si duole e si consuma et ange</l>
<l>la bella donna, e non s'accheta in fretta.</l>
<l>Talor si batte il viso e il capel frange,</l>
<l>e di sé contra sé cerca vendetta.</l>
<l>La mia sorella per pietà ne piange,</l>
<l>et è a sentir di quel dolor constretta.</l>
<l>Del folle e van disio si studia trarla,</l>
<l>ma non fa alcun profitto, e invano parla.</l>
</lg>
<lg type="ottava"><head>39</head>
<l>Ella ch'aiuto cerca, e non conforto,</l>
<l>sempre più si lamenta e più si duole.</l>
<l>Era del giorno il termine ormai corto;</l>
<l>che rosseggiava in occidente il sole,</l>
<l>ora oportuna da ritrarsi in porto</l>
<l>a chi la notte al bosco star non vuole;</l>
<l>quando la donna invitò Bradamante</l>
<l>a questa terra sua poco distante.</l>
</lg>
<lg type="ottava"><head>40</head>
<l>Non le seppe negar la mia sorella:</l>
<l>e così insieme ne vennero al loco,</l>
<l>dove la turba scelerata e fella</l>
<l>posto m'avria, se tu non v'eri, al fuoco.</l>
<l>Fece là dentro Fiordispina bella</l>
<l>la mia sirocchia accarezzar non poco:</l>
<l>e rivestita di feminil gonna,</l>
<l>conoscer fe' a ciascun ch'ella era donna.</l>
</lg>
<lg type="ottava"><head>41</head>
<l>Però che conoscendo che nessuno</l>
<l>util traea da quel virile aspetto,</l>
<l>non le parve anco di voler ch'alcuno</l>
<l>biasmo di sé per questo fosse detto:</l>
<l>féllo anco, acciò che 'l mal ch'avea da l'uno</l>
<l>virile abito, errando, già concetto,</l>
<l>ora con l'altro, discoprendo il vero,</l>
<l>provassi di cacciar fuor del pensiero.</l>
</lg>
<lg type="ottava"><head>42</head>
<l>Commune il letto ebbon la notte insieme,</l>
<l>ma molto differente ebbon riposo;</l>
<l>che l'una dorme, e l'altra piange e geme</l>
<l>che sempre il suo desir sia più focoso.</l>
<l>E se 'l sonno talor gli occhi le preme,</l>
<l>quel breve sonno è tutto imaginoso:</l>
<l>le par veder che 'l ciel l'abbia concesso</l>
<l>Bradamante cangiata in miglior sesso.</l>
</lg>
<lg type="ottava"><head>43</head>
<l>Come l'infermo acceso di gran sete,</l>
<l>s'in quella ingorda voglia s'addormenta,</l>
<l>ne l'interrotta e turbida quiete,</l>
<l>d'ogni acqua che mai vide si ramenta;</l>
<l>così a costei di far sue voglie liete</l>
<l>l'imagine del sonno rappresenta.</l>
<l>Si desta; e nel destar mette la mano,</l>
<l>e ritrova pur sempre il sogno vano.</l>
</lg>
<lg type="ottava"><head>44</head>
<l>Quanti prieghi la notte, quanti voti,</l>
<l>offerse al suo Macone e a tutti i dèi,</l>
<l>che con miracoli apparenti e noti</l>
<l>mutassero in miglior sesso costei!</l>
<l>ma tutti vede andar d'effetto vòti,</l>
<l>e forse ancora il ciel ridea di lei.</l>
<l>Passa la notte; e Febo il capo biondo</l>
<l>traea del mare, e dava luce al mondo.</l>
</lg>
<lg type="ottava"><head>45</head>
<l>Poi che 'l dì venne e che lasciaro il letto,</l>
<l>a Fiordispina s'augumenta doglia;</l>
<l>che Bradamante ha del partir già detto,</l>
<l>ch'uscir di questo impaccio avea gran voglia.</l>
<l>La gentil donna un ottimo ginetto</l>
<l>in don da lei vuol che partendo toglia,</l>
<l>guernito d'oro, et una sopravesta</l>
<l>che riccamente ha di sua man contesta.</l>
</lg>
<lg type="ottava"><head>46</head>
<l>Accompagnolla un pezzo Fiordispina,</l>
<l>poi fe' piangendo al suo castel ritorno.</l>
<l>La mia sorella sì ratto camina,</l>
<l>che venne a Montalbano anco quel giorno.</l>
<l>Noi suoi fratelli e la madre meschina</l>
<l>tutti le siamo festeggiando intorno;</l>
<l>che di lei non sentendo, avuto forte</l>
<l>dubbio e tema avevàn de la sua morte.</l>
</lg>
<lg type="ottava"><head>47</head>
<l>Mirammo (al trar de l'elmo) al mozzo crine,</l>
<l>ch'intorno al capo prima s'avolgea;</l>
<l>così le sopraveste peregrine</l>
<l>ne fêr maravigliar, ch'indosso avea.</l>
<l>Et ella il tutto dal principio al fine</l>
<l>narronne, come dianzi io vi dicea:</l>
<l>come ferita fosse al bosco, e come</l>
<l>lasciasse, per guarir, le belle chiome;</l>
</lg>
<lg type="ottava"><head>48</head>
<l>e come poi dormendo in ripa all'acque,</l>
<l>la bella cacciatrice sopragiunse,</l>
<l>a cui la falsa sua sembianza piacque;</l>
<l>e come da la schiera la disgiunse.</l>
<l>Del lamento di lei poi nulla tacque,</l>
<l>che di pietade l'anima ci punse;</l>
<l>e come alloggiò seco, e tutto quello</l>
<l>che fece fin che ritornò al castello.</l>
</lg>
<lg type="ottava"><head>49</head>
<l>Di Fiordispina gran notizia ebb'io,</l>
<l>ch'in Siragozza e già la vidi in Francia,</l>
<l>e piacquer molto all'appetito mio</l>
<l>i suoi begli occhi e la polita guancia:</l>
<l>ma non lasciai fermarvisi il disio;</l>
<l>che l'amar senza speme è sogno e ciancia.</l>
<l>Or, quando in tal ampiezza mi si porge,</l>
<l>l'antiqua fiamma subito risorge.</l>
</lg>
<lg type="ottava"><head>50</head>
<l>Di questa speme Amore ordisce i nodi,</l>
<l>che d'altre fila ordir non li potea,</l>
<l>onde mi piglia: e mostra insieme i modi</l>
<l>che da la donna avrei quel ch'io chiedea.</l>
<l>A succeder saran facil le frodi;</l>
<l>che come spesso altri ingannato avea</l>
<l>la simiglianza c'ho di mia sorella,</l>
<l>forse anco ingannerà questa donzella.</l>
</lg>
<lg type="ottava"><head>51</head>
<l>Faccio o nol faccio? Al fin mi par che buono</l>
<l>sempre cercar quel che diletti sia.</l>
<l>Del mio pensier con altri non ragiono,</l>
<l>né vo' ch'in ciò consiglio altri mi dia.</l>
<l>Io vo la notte ove quell'arme sono</l>
<l>che s'avea tratte la sorella mia:</l>
<l>tolgole, e col destrier suo via camino,</l>
<l>né sto aspettar che luca il matutino.</l>
</lg>
<lg type="ottava"><head>52</head>
<l>Io me ne vo la notte (Amore è duce)</l>
<l>a ritrovar la bella Fiordispina;</l>
<l>e v'arrivai che non era la luce</l>
<l>del sole ascosa ancor ne la marina.</l>
<l>Beato è chi correndo si conduce</l>
<l>prima degli altri a dirlo alla regina,</l>
<l>da lei sperando per l'annunzio buono</l>
<l>acquistar grazia e riportarne dono.</l>
</lg>
<lg type="ottava"><head>53</head>
<l>Tutti m'aveano tolto così in fallo,</l>
<l>com'hai tu fatto ancor, per Bradamante;</l>
<l>tanto più che le vesti ebbi e 'l cavallo</l>
<l>con che partita era ella il giorno inante.</l>
<l>Vien Fiordispina di poco intervallo</l>
<l>con feste incontra e con carezze tante,</l>
<l>e con sì allegro viso e sì giocondo,</l>
<l>che più gioia mostrar non potria al mondo.</l>
</lg>
<lg type="ottava"><head>54</head>
<l>Le belle braccia al collo indi mi getta,</l>
<l>e dolcemente stringe, e bacia in bocca.</l>
<l>Tu puoi pensar s'allora la saetta</l>
<l>dirizzi Amor, s'in mezzo il cor mi tocca.</l>
<l>Per man mi piglia, e in camera con fretta</l>
<l>mi mena; e non ad altri, ch'a lei, tocca</l>
<l>che da l'elmo allo spron l'arme mi slacci;</l>
<l>e nessun altro vuol che se n'impacci.</l>
</lg>
<lg type="ottava"><head>55</head>
<l>Poi fattasi arrecare una sua veste</l>
<l>adorna e ricca, di sua man la spiega,</l>
<l>e come io fossi femina, mi veste,</l>
<l>e in reticella d'oro il crin mi lega.</l>
<l>Io muovo gli occhi con maniere oneste,</l>
<l>né ch'io sia donna alcun mio gesto niega.</l>
<l>La voce ch'accusar mi potea forse,</l>
<l>sì ben usai, ch'alcun non se n'accorse.</l>
</lg>
<lg type="ottava"><head>56</head>
<l>Uscimmo poi là dove erano molte</l>
<l>persone in sala, e cavallieri e donne,</l>
<l>dai quali fummo con l'onor raccolte,</l>
<l>ch'alle regine fassi e gran madonne.</l>
<l>Quivi d'alcuni mi risi io più volte,</l>
<l>che non sappiendo ciò che sotto gonne</l>
<l>si nascondesse valido e gagliardo,</l>
<l>mi vagheggiavan con lascivo sguardo.</l>
</lg>
<lg type="ottava"><head>57</head>
<l>Poi che si fece la notte più grande,</l>
<l>e già un pezzo la mensa era levata,</l>
<l>la mensa, che fu d'ottime vivande,</l>
<l>secondo la stagione, apparecchiata;</l>
<l>non aspetta la donna ch'io domande</l>
<l>quel che m'era cagion del venir stata:</l>
<l>ella m'invita, per sua cortesia,</l>
<l>che quella notte a giacer seco io stia.</l>
</lg>
<lg type="ottava"><head>58</head>
<l>Poi che donne e donzelle ormai levate</l>
<l>si furo, e paggi e camerieri intorno,</l>
<l>essendo ambe nel letto dispogliate,</l>
<l>coi torchi accesi che parea di giorno,</l>
<l>io cominciai: "Non vi maravigliate,</l>
<l>madonna, se sì tosto a voi ritorno;</l>
<l>che forse v'andavate imaginando</l>
<l>di non mi riveder fin Dio sa quando.</l>
</lg>
<lg type="ottava"><head>59</head>
<l>Dirò prima la causa del partire,</l>
<l>poi del ritorno l'udirete ancora.</l>
<l>Se 'l vostro ardor, madonna, intiepidire</l>
<l>potuto avessi col mio far dimora,</l>
<l>vivere in vostro servizio e morire</l>
<l>voluto avrei, né starne senza un'ora;</l>
<l>ma visto quanto il mio star vi nocessi,</l>
<l>per non poter far meglio, andare elessi.</l>
</lg>
<lg type="ottava"><head>60</head>
<l>Fortuna mi tirò fuor del camino</l>
<l>in mezzo un bosco d'intricati rami,</l>
<l>dove odo un grido risonar vicino,</l>
<l>come di donna che soccorso chiami.</l>
<l>V'accorro, e sopra un lago cristallino</l>
<l>ritrovo un fauno ch'avea preso agli ami</l>
<l>in mezzo l'acqua una donzella nuda,</l>
<l>e mangiarsi, il crudel, la volea cruda.</l>
</lg>
<lg type="ottava"><head>61</head>
<l>Colà mi trassi, e con la spada in mano</l>
<l>(perch'aiutar non la potea altrimente)</l>
<l>tolsi di vita il pescator villano:</l>
<l>ella saltò ne l'acqua immantinente.</l>
<l>"Non m'avrai (disse) dato aiuto invano:</l>
<l>ben ne sarai premiato e riccamente</l>
<l>quanto chieder saprai, perché son ninfa</l>
<l>che vivo dentro a questa chiara linfa;</l>
</lg>
<lg type="ottava"><head>62</head>
<l>et ho possanza far cose stupende,</l>
<l>e sforzar gli elementi e la natura.</l>
<l>Chiedi tu, quanto il mio valor s'estende,</l>
<l>poi lascia a me di satisfarti cura.</l>
<l>Dal ciel la luna al mio cantar discende,</l>
<l>s'agghiaccia il fuoco, e l'aria si fa dura;</l>
<l>et ho talor con semplici parole</l>
<l>mossa la terra, et ho fermato il sole".</l>
</lg>
<lg type="ottava"><head>63</head>
<l>Non le domando a questa offerta unire</l>
<l>tesor, né dominar populi e terre,</l>
<l>né in più virtù né in più vigor salire,</l>
<l>né vincer con onor tutte le guerre;</l>
<l>ma sol che qualche via donde il desire</l>
<l>vostro s'adempia, mi schiuda e disserre:</l>
<l>né più le domando un ch'un altro effetto,</l>
<l>ma tutta al suo giudicio mi rimetto.</l>
</lg>
<lg type="ottava"><head>64</head>
<l>Ebbile a pena mia domanda esposta,</l>
<l>ch'un'altra volta la vidi attuffata;</l>
<l>né fece al mio parlare altra risposta,</l>
<l>che di spruzzar vêr me l'acqua incantata:</l>
<l>la qual non prima al viso mi s'accosta,</l>
<l>ch'io (non so come) son tutta mutata.</l>
<l>Io 'l veggo, io 'l sento, e a pena vero parmi:</l>
<l>sento in maschio, di femina, mutarmi.</l>
</lg>
<lg type="ottava"><head>65</head>
<l>E se non fosse che senza dimora</l>
<l>vi potete chiarir, nol credereste:</l>
<l>e qual nell'altro sesso, in questo ancora</l>
<l>ho le mie voglie ad ubbidirvi preste.</l>
<l>Commandate lor pur, che fieno or ora</l>
<l>e sempremai per voi vigile e deste".</l>
<l>Così le dissi; e feci ch'ella istessa</l>
<l>trovò con man la veritade espressa.</l>
</lg>
<lg type="ottava"><head>66</head>
<l>Come interviene a chi già fuor di speme</l>
<l>di cosa sia che nel pensier molt'abbia,</l>
<l>che mentre più d'esserne privo geme,</l>
<l>più se n'affligge e se ne strugge e arrabbia;</l>
<l>se ben la trova poi, tanto gli preme</l>
<l>l'aver gran tempo seminato in sabbia,</l>
<l>e la disperazion l'ha sì male uso,</l>
<l>che non crede a se stesso, e sta confuso:</l>
</lg>
<lg type="ottava"><head>67</head>
<l>così la donna, poi che tocca e vede</l>
<l>quel di ch'avuto avea tanto desire,</l>
<l>agli occhi, al tatto, a se stessa non crede,</l>
<l>e sta dubbiosa ancor di non dormire;</l>
<l>e buona prova bisognò a far fede</l>
<l>che sentia quel che le parea sentire.</l>
<l>"Fa, Dio (disse ella), se son sogni questi,</l>
<l>ch'io dorma sempre, e mai più non mi desti".</l>
</lg>
<lg type="ottava"><head>68</head>
<l>Non rumor di tamburi o suon di trombe</l>
<l>furon principio all'amoroso assalto,</l>
<l>ma baci ch'imitavan le colombe,</l>
<l>davan segno or di gire, or di fare alto.</l>
<l>Usammo altr'arme che saette o frombe.</l>
<l>Io senza scale in su la ròcca salto</l>
<l>e lo stendardo piantovi di botto,</l>
<l>e la nimica mia mi caccio sotto.</l>
</lg>
<lg type="ottava"><head>69</head>
<l>Se fu quel letto la notte dinanti</l>
<l>pien di sospiri e di querele gravi,</l>
<l>non stette l'altra poi senza altretanti</l>
<l>risi, feste, gioir, giochi soavi.</l>
<l>Non con più nodi i flessuosi acanti</l>
<l>le colonne circondano e le travi,</l>
<l>di quelli con che noi legammo stretti</l>
<l>e colli e fianchi e braccia e gambe e petti.</l>
</lg>
<lg type="ottava"><head>70</head>
<l>La cosa stava tacita fra noi,</l>
<l>sì che durò il piacer per alcun mese:</l>
<l>pur si trovò chi se n'accorse poi,</l>
<l>tanto che con mio danno il re lo 'ntese.</l>
<l>Voi che mi liberaste da quei suoi</l>
<l>che ne la piazza avean le fiamme accese,</l>
<l>comprendere oggimai potete il resto;</l>
<l>ma Dio sa ben con che dolor ne resto. -</l>
</lg>
<lg type="ottava"><head>71</head>
<l>Così a Ruggier narrava Ricciardetto,</l>
<l>e la notturna via facea men grave,</l>
<l>salendo tuttavia verso un poggietto</l>
<l>cinto di ripe e di pendici cave.</l>
<l>Un erto calle e pien di sassi e stretto</l>
<l>apria il camin con faticosa chiave.</l>
<l>Sedea al sommo un castel detto Agrismonte,</l>
<l>ch'ave' in guardia Aldigier di Chiaramonte.</l>
</lg>
<lg type="ottava"><head>72</head>
<l>Di Buovo era costui figliuol bastardo,</l>
<l>fratel di Malagigi e di Viviano:</l>
<l>chi legitimo dice di Gherardo,</l>
<l>è testimonio temerario e vano.</l>
<l>Fosse come si voglia, era gagliardo,</l>
<l>prudente, liberal, cortese, umano;</l>
<l>e facea quivi le fraterne mura</l>
<l>la notte e il dì guardar con buona cura.</l>
</lg>
<lg type="ottava"><head>73</head>
<l>Raccolse il cavallier cortesemente,</l>
<l>come dovea, il cugin suo Ricciardetto,</l>
<l>ch'amò come fratello; e parimente</l>
<l>fu ben visto Ruggier per suo rispetto.</l>
<l>Ma non gli uscì già incontra allegramente</l>
<l>come era usato, anzi con tristo aspetto,</l>
<l>perch'uno aviso il giorno avuto avea,</l>
<l>che nel viso e nel cor mesto il facea.</l>
</lg>
<lg type="ottava"><head>74</head>
<l>A Ricciardetto in cambio di saluto</l>
<l>disse: - Fratello, abbiàn nuova non buona.</l>
<l>Per certissimo messo oggi ho saputo</l>
<l>che Bertolagi iniquo di Baiona</l>
<l>con Lanfusa crudel s'è convenuto,</l>
<l>che preziose spoglie esso a lei dona,</l>
<l>et essa a lui pon nostri frati in mano,</l>
<l>il tuo bon Malagigi e il tuo Viviano.</l>
</lg>
<lg type="ottava"><head>75</head>
<l>Ella dal dì che Ferraù li prese,</l>
<l>gli ha ognor tenuti in loco oscuro e fello,</l>
<l>fin che 'l brutto contratto e discortese</l>
<l>n'ha fatto con costui di ch'io favello.</l>
<l>Gli de' mandar domane al Maganzese</l>
<l>nei confin tra Baiona e un suo castello.</l>
<l>Verrà in persona egli a pagar la mancia</l>
<l>che compra il miglior sangue che sia in Francia.</l>
</lg>
<lg type="ottava"><head>76</head>
<l>Rinaldo nostro n'ho avisato or ora,</l>
<l>et ho cacciato il messo di galoppo;</l>
<l>ma non mi par ch'arrivar possa ad ora</l>
<l>che non sia tarda, che 'l camino è troppo.</l>
<l>Io non ho meco gente da uscir fuora:</l>
<l>l'animo è pronto, ma il potere è zoppo.</l>
<l>Se gli ha quel traditor, li fa morire:</l>
<l>sì che non so che far, non so che dire. -</l>
</lg>
<lg type="ottava"><head>77</head>
<l>La dura nuova a Ricciardetto spiace,</l>
<l>e perché spiace a lui, spiace a Ruggiero;</l>
<l>che poi che questo e quel vede che tace,</l>
<l>né tra' profitto alcun del suo pensiero,</l>
<l>disse con grande ardir: - Datevi pace:</l>
<l>sopra me quest'impresa tutta chero;</l>
<l>e questa mia varrà per mille spade</l>
<l>a riporvi i fratelli in libertade.</l>
</lg>
<lg type="ottava"><head>78</head>
<l>Io non voglio altra gente, altri sussidi;</l>
<l>ch'io credo bastar solo a questo fatto:</l>
<l>io vi domando solo un che mi guidi</l>
<l>al luogo ove si dee fare il baratto.</l>
<l>Io vi farò sin qui sentire i gridi</l>
<l>di chi sarà presente al rio contratto. -</l>
<l>Così dicea; né dicea cosa nuova</l>
<l>all'un de' dui, che n'avea visto pruova.</l>
</lg>
<lg type="ottava"><head>79</head>
<l>L'altro non l'ascoltava, se non quanto</l>
<l>s'ascolti un ch'assai parli e sappia poco:</l>
<l>ma Ricciardetto gli narrò da canto</l>
<l>come fu per costui tratto del fuoco;</l>
<l>e ch'era certo che maggior del vanto</l>
<l>faria veder l'effetto a tempo e a loco.</l>
<l>Gli diede allor udienza più che prima,</l>
<l>e riverillo, e fe' di lui gran stima.</l>
</lg>
<lg type="ottava"><head>80</head>
<l>Et alla mensa, ove la Copia fuse</l>
<l>il corno, l'onorò come suo donno.</l>
<l>Quivi senz'altro aiuto si concluse</l>
<l>che liberare i duo fratelli ponno.</l>
<l>Intanto sopravenne e gli occhi chiuse</l>
<l>ai signori e ai sergenti il pigro Sonno,</l>
<l>fuor ch'a Ruggier; che, per tenerlo desto,</l>
<l>gli punge il cor sempre un pensier molesto.</l>
</lg>
<lg type="ottava"><head>81</head>
<l>L'assedio d'Agramante ch'avea il giorno</l>
<l>udito dal corrier, gli sta nel core.</l>
<l>Ben vede ch'ogni minimo soggiorno</l>
<l>che faccia d'aiutarlo, è suo disnore.</l>
<l>Quanta gli sarà infamia, quanto scorno,</l>
<l>se coi nemici va del suo signore!</l>
<l>Oh come a gran viltade, a gran delitto,</l>
<l>battezzandosi alor, gli sarà ascritto!</l>
</lg>
<lg type="ottava"><head>82</head>
<l>Potria in ogn'altro tempo esser creduto</l>
<l>che vera religion l'avesse mosso;</l>
<l>ma ora che bisogna col suo aiuto</l>
<l>Agramante d'assedio esser riscosso,</l>
<l>più tosto da ciascun sarà tenuto</l>
<l>che timore e viltà l'abbia percosso,</l>
<l>ch'alcuna opinion di miglior fede:</l>
<l>questo il cor di Ruggier stimula e fiede.</l>
</lg>
<lg type="ottava"><head>83</head>
<l>Che s'abbia da partire anco lo punge</l>
<l>senza licenzia de la sua regina.</l>
<l>Quando questo pensier, quando quel giunge,</l>
<l>che 'l dubio cor diversamente inchina.</l>
<l>Gli era l'aviso riuscito lunge</l>
<l>di trovarla al castel di Fiordispina,</l>
<l>dove insieme dovean, come ho già detto,</l>
<l>in soccorso venir di Ricciardetto.</l>
</lg>
<lg type="ottava"><head>84</head>
<l>Poi gli sovien ch'egli le avea promesso</l>
<l>di seco a Vallombrosa ritrovarsi.</l>
<l>Pensa ch'andar v'abbi ella, e quivi d'esso</l>
<l>che non vi trovi poi, maravigliarsi.</l>
<l>Potesse almen mandar lettera o messo,</l>
<l>sì ch'ella non avesse a lamentarsi</l>
<l>che, oltre ch'egli mal le avea ubbidito,</l>
<l>senza far motto ancor fosse partito.</l>
</lg>
<lg type="ottava"><head>85</head>
<l>Poi che più cose imaginate s'ebbe,</l>
<l>pensa scriverle al fin quanto gli accada;</l>
<l>e ben ch'egli non sappia come debbe</l>
<l>la lettera inviar, sì che ben vada,</l>
<l>non però vuol restar; che ben potrebbe</l>
<l>alcun messo fedel trovar per strada.</l>
<l>Più non s'indugia, e salta de le piume;</l>
<l>si fa dar carta, inchiostro, penna e lume.</l>
</lg>
<lg type="ottava"><head>86</head>
<l>I camarier discreti et aveduti</l>
<l>arrecano a Ruggier ciò che commanda.</l>
<l>Egli comincia a scrivere, e i saluti</l>
<l>(come si suol) nei primi versi manda:</l>
<l>poi narra degli avisi che venuti</l>
<l>son dal suo re, ch'aiuto gli domanda;</l>
<l>e se l'andata sua non è ben presta,</l>
<l>o morto o in man degli nimici resta.</l>
</lg>
<lg type="ottava"><head>87</head>
<l>Poi séguita, ch'essendo a tal partito,</l>
<l>e ch'a lui per aiuto si volgea,</l>
<l>vedesse ella che 'l biasmo era infinito</l>
<l>s'a quel punto negar gli lo volea;</l>
<l>e ch'esso, a lei dovendo esser marito,</l>
<l>guardarsi da ogni macchia si dovea;</l>
<l>che non si convenia con lei, che tutta</l>
<l>era sincera, alcuna cosa brutta.</l>
</lg>
<lg type="ottava"><head>88</head>
<l>E se mai per adietro un nome chiaro,</l>
<l>ben oprando, cercò di guadagnarsi,</l>
<l>e guadagnato poi, se avuto caro,</l>
<l>se cercato l'avea di conservarsi;</l>
<l>or lo cercava, e n'era fatto avaro,</l>
<l>poi che dovea con lei participarsi,</l>
<l>la qual sua moglie, e totalmente in dui</l>
<l>corpi esser dovea un'anima con lui.</l>
</lg>
<lg type="ottava"><head>89</head>
<l>E sì come già a bocca le avea detto,</l>
<l>le ridicea per questa carta ancora:</l>
<l>finito il tempo in che per fede astretto</l>
<l>era al suo re, quando non prima muora,</l>
<l>che si farà cristian così d'effetto,</l>
<l>come di buon voler stato era ogni ora;</l>
<l>e ch'al padre e a Rinaldo e agli altri suoi</l>
<l>per moglie domandar la farà poi.</l>
</lg>
<lg type="ottava"><head>90</head>
<l>- Voglio (le soggiungea), quando vi piaccia,</l>
<l>l'assedio al mio signor levar d'intorno,</l>
<l>acciò che l'ignorante vulgo taccia,</l>
<l>il qual direbbe, a mia vergogna e scorno:</l>
<l>Ruggier, mentre Agramante ebbe bonaccia,</l>
<l>mai non l'abandonò notte né giorno;</l>
<l>or che Fortuna per Carlo si piega,</l>
<l>egli col vincitor l'insegna spiega.</l>
</lg>
<lg type="ottava"><head>91</head>
<l>Voglio quindici dì termine o venti,</l>
<l>tanto che comparir possa una volta,</l>
<l>sì che degli africani alloggiamenti</l>
<l>la grave ossedion per me sia tolta.</l>
<l>Intanto cercherò convenienti</l>
<l>cagioni, e che sian giuste, di dar volta.</l>
<l>Io vi domando per mio onor sol questo:</l>
<l>tutto poi vostro è di mia vita il resto. -</l>
</lg>
<lg type="ottava"><head>92</head>
<l>In simili parole si diffuse</l>
<l>Ruggier, che tutte non so dirvi a pieno;</l>
<l>e seguì con molt'altre, e non concluse</l>
<l>fin che non vide tutto il foglio pieno;</l>
<l>e poi piegò la lettera e la chiuse,</l>
<l>e suggellata se la pose in seno,</l>
<l>con speme che gli occorra il dì seguente</l>
<l>chi alla donna la dia secretamente.</l>
</lg>
<lg type="ottava"><head>93</head>
<l>Chiusa ch'ebbe la lettera, chiuse anco</l>
<l>gli occhi sul letto, e ritrovò quiete;</l>
<l>che 'l Sonno venne, e sparse il corpo stanco</l>
<l>col ramo intinto nel liquor di Lete:</l>
<l>e posò fin ch'un nembo rosso e bianco</l>
<l>di fiori sparse le contrade liete</l>
<l>del lucido oriente d'ogn'intorno,</l>
<l>et indi uscì de l'aureo albergo il giorno.</l>
</lg>
<lg type="ottava"><head>94</head>
<l>E poi ch'a salutar la nuova luce</l>
<l>pei verdi rami incominciâr gli augelli,</l>
<l>Aldigier che voleva essere il duce</l>
<l>di Ruggiero e de l'altro, e guidar quelli</l>
<l>ove faccin che dati in mano al truce</l>
<l>Bertolagi non siano i duo fratelli,</l>
<l>fu 'l primo in piede; e quando sentîr lui,</l>
<l>del letto usciro anco quegli altri dui.</l>
</lg>
<lg type="ottava"><head>95</head>
<l>Poi che vestiti furo e bene armati,</l>
<l>coi duo cugin Ruggier si mette in via,</l>
<l>già molto indarno avendoli pregati</l>
<l>che questa impresa a lui tutta si dia;</l>
<l>ma essi, pel desir c'han de' lor frati,</l>
<l>e perché lor parea discortesia,</l>
<l>steron negando più duri che sassi,</l>
<l>né consentiron mai che solo andassi.</l>
</lg>
<lg type="ottava"><head>96</head>
<l>Giunsero al loco il dì che si dovea</l>
<l>Malagigi mutar nei carriaggi.</l>
<l>Era un'ampla campagna che giacea</l>
<l>tutta scoperta agli apollinei raggi.</l>
<l>Quivi né allòr né mirto si vedea,</l>
<l>né cipressi né frassini né faggi,</l>
<l>ma nuda ghiara, e qualche umil virgulto</l>
<l>non mai da marra o mai da vomer culto.</l>
</lg>
<lg type="ottava"><head>97</head>
<l>I tre guerrieri arditi si fermaro</l>
<l>dove un sentier fendea quella pianura;</l>
<l>e giunger quivi un cavallier miraro,</l>
<l>ch'avea d'oro fregiata l'armatura,</l>
<l>e per insegna in campo verde il raro</l>
<l>e bello augel che più d'un secol dura.</l>
<l>Signor, non più, che giunto al fin mi veggio</l>
<l>di questo canto, e riposarmi chieggio.</l>
</lg>
</div1>

<div1 type="canto">
<head>Canto 26</head>
<lg type="ottava"><head>1</head>
<l>Cortesi donne ebbe l'antiqua etade,</l>
<l>che le virtù, non le richezze, amaro:</l>
<l>al tempo nostro si ritrovan rade</l>
<l>a cui, più del guadagno, altro sia caro.</l>
<l>Ma quelle che per lor vera bontade</l>
<l>non seguon de le più lo stile avaro,</l>
<l>vivendo, degne son d'esser contente;</l>
<l>gloriose e immortal poi che fian spente.</l>
</lg>
<lg type="ottava"><head>2</head>
<l>Degna d'eterna laude è Bradamante,</l>
<l>che non amò tesor, non amò impero,</l>
<l>ma la virtù, ma l'animo prestante,</l>
<l>ma l'alta gentilezza di Ruggiero;</l>
<l>e meritò che ben le fosse amante</l>
<l>un così valoroso cavalliero,</l>
<l>e per piacere a lei facesse cose</l>
<l>nei secoli avenir miracolose.</l>
</lg>
<lg type="ottava"><head>3</head>
<l>Ruggier, come di sopra vi fu detto,</l>
<l>coi duo di Chiaramonte era venuto,</l>
<l>dico con Aldigier, con Ricciardetto,</l>
<l>per dare ai duo fratei prigioni aiuto.</l>
<l>Vi dissi ancor, che di superbo aspetto</l>
<l>venire un cavalliero avean veduto,</l>
<l>che portava l'augel che si rinuova,</l>
<l>e sempre unico al mondo si ritrova.</l>
</lg>
<lg type="ottava"><head>4</head>
<l>Come di questi il cavallier s'accorse,</l>
<l>che stavan per ferir quivi su l'ale,</l>
<l>in prova disegnò di voler porse,</l>
<l>s'alla sembianza avean virtude uguale.</l>
<l>- È di voi (disse loro) alcuno forse</l>
<l>che provar voglia chi di noi più vale</l>
<l>a' colpi o de la lancia o de la spada,</l>
<l>fin che l'un resti in sella e l'altro cada? -</l>
</lg>
<lg type="ottava"><head>5</head>
<l>- Farei (disse Aldigier) teco, o volessi</l>
<l>menar la spada a cerco, o correr l'asta;</l>
<l>ma un'altra impresa che, se qui tu stessi,</l>
<l>veder potresti, questa in modo guasta,</l>
<l>ch'a parlar teco, non che ci traessi</l>
<l>a correr giostra, a pena tempo basta:</l>
<l>seicento uomini al varco, o più, attendiamo,</l>
<l>coi qua' d'oggi provarci obligo abbiamo.</l>
</lg>
<lg type="ottava"><head>6</head>
<l>Per tor lor duo de' nostri che prigioni</l>
<l>quinci trarran, pietade e amor n'ha mosso. -</l>
<l>E seguitò narrando le cagioni</l>
<l>che li fece venir con l'arme indosso.</l>
<l>- Sì giusta è questa escusa che m'opponi</l>
<l>(disse il guerrier), che contradir non posso;</l>
<l>e fo certo giudicio che voi siate</l>
<l>tre cavallier che pochi pari abbiate.</l>
</lg>
<lg type="ottava"><head>7</head>
<l>Io chiedea un colpo o dui con voi scontrarme,</l>
<l>per veder quanto fosse il valor vostro;</l>
<l>ma quando all'altrui spese dimostrarme</l>
<l>lo vogliate, mi basta, e più non giostro.</l>
<l>Vi priego ben, che por con le vostr'arme</l>
<l>quest'elmo io possa e questo scudo nostro;</l>
<l>e spero dimostrar, se con voi vegno,</l>
<l>che di tal compagnia non sono indegno. -</l>
</lg>
<lg type="ottava"><head>8</head>
<l>Parmi veder ch'alcun saper desia</l>
<l>il nome di costui, che quivi giunto</l>
<l>a Ruggiero e a' compagni si offeria</l>
<l>compagno d'arme al periglioso punto.</l>
<l>Costei (non più costui detto vi sia)</l>
<l>era Marfisa che diede l'assunto</l>
<l>al misero Zerbin de la ribalda</l>
<l>vecchia Gabrina ad ogni mal sì calda.</l>
</lg>
<lg type="ottava"><head>9</head>
<l>I duo di Chiaramonte e il buon Ruggiero</l>
<l>l'accettâr volentier ne la lor schiera,</l>
<l>ch'esser credeano certo un cavalliero,</l>
<l>e non donzella, e non quella ch'ella era.</l>
<l>Non molto dopo scoperse Aldigiero</l>
<l>e veder fe' ai compagni una bandiera</l>
<l>che facea l'aura tremolare in volta,</l>
<l>e molta gente intorno avea raccolta.</l>
</lg>
<lg type="ottava"><head>10</head>
<l>E poi che più lor fur fatti vicini,</l>
<l>e che meglio notâr l'abito moro,</l>
<l>conobbero che gli eran Saracini,</l>
<l>e videro i prigioni in mezzo a loro</l>
<l>legati e tratti su piccol ronzini</l>
<l>a' Maganzesi, per cambiarli in oro.</l>
<l>Disse Marfisa agli altri: - Ora che resta,</l>
<l>poi che son qui, di cominciar la festa? -</l>
</lg>
<lg type="ottava"><head>11</head>
<l>Ruggier rispose: - Gl'invitati ancora</l>
<l>non ci son tutti, e manca una gran parte.</l>
<l>Gran ballo s'apparecchia di fare ora;</l>
<l>e perché sia solenne, usiamo ogn'arte:</l>
<l>ma far non ponno omai lunga dimora. -</l>
<l>Così dicendo, veggono in disparte</l>
<l>venire i traditori di Maganza:</l>
<l>sì ch'eran presso a cominciar la danza.</l>
</lg>
<lg type="ottava"><head>12</head>
<l>Giungean da l'una parte i Maganzesi,</l>
<l>e conducean con loro i muli carchi</l>
<l>d'oro e di vesti e d'altri ricchi arnesi;</l>
<l>da l'altra in mezzo a lance, spade et archi,</l>
<l>venian dolenti i duo germani presi,</l>
<l>che si vedeano essere attesi ai varchi:</l>
<l>e Bertolagi, empio inimico loro,</l>
<l>udian parlar col capitano Moro.</l>
</lg>
<lg type="ottava"><head>13</head>
<l>Né di Buovo il figliuol né quel d'Amone,</l>
<l>veduto il Maganzese, indugiar puote:</l>
<l>la lancia in resta l'uno e l'altro pone,</l>
<l>e l'uno e l'altro il traditor percuote.</l>
<l>L'un gli passa la pancia e 'l primo arcione,</l>
<l>e l'altro il viso per mezzo le gote.</l>
<l>Così n'andasser pur tutti i malvagi,</l>
<l>come a quei colpi n'andò Bertolagi.</l>
</lg>
<lg type="ottava"><head>14</head>
<l>Marfisa con Ruggiero a questo segno</l>
<l>si muove, e non aspetta altra trombetta;</l>
<l>né prima rompe l'arrestato legno,</l>
<l>che tre, l'un dopo l'altro, in terra getta.</l>
<l>De l'asta di Ruggier fu il pagan degno,</l>
<l>che guidò gli altri, e uscì di vita in fretta;</l>
<l>e per quella medesima con lui</l>
<l>uno et un altro andò nei regni bui.</l>
</lg>
<lg type="ottava"><head>15</head>
<l>Di qui nacque un error tra gli assaliti,</l>
<l>che lor causò lor ultima ruina.</l>
<l>Da un lato i Maganzesi esser traditi</l>
<l>credeansi da la squadra saracina;</l>
<l>da l'altro i Mori in tal modo feriti,</l>
<l>l'altra schiera chiamavano assassina:</l>
<l>e tra lor cominciâr con fiera clade</l>
<l>a tirare archi e a menar lancie e spade.</l>
</lg>
<lg type="ottava"><head>16</head>
<l>Salta ora in questa squadra et ora in quella</l>
<l>Ruggiero, e via ne toglie or dieci or venti:</l>
<l>altritanti per man de la donzella</l>
<l>di qua e di là ne son scemati e spenti.</l>
<l>Tanti si veggon gir morti di sella,</l>
<l>quanti ne toccan le spade taglienti,</l>
<l>a cui dan gli elmi e le corazze loco,</l>
<l>come nel bosco i secchi legni al fuoco.</l>
</lg>
<lg type="ottava"><head>17</head>
<l>Se mai d'aver veduto vi raccorda,</l>
<l>o rapportato v'ha fama all'orecchie,</l>
<l>come, allor che 'l collegio si discorda,</l>
<l>e vansi in aria a far guerra le pecchie,</l>
<l>entri fra lor la rondinella ingorda,</l>
<l>e mangi e uccida e guastine parecchie;</l>
<l>dovete imaginar che similmente</l>
<l>Ruggier fosse e Marfisa in quella gente.</l>
</lg>
<lg type="ottava"><head>18</head>
<l>Non così Ricciardetto e il suo cugino</l>
<l>tra le due genti variavan danza,</l>
<l>perché, lasciando il campo saracino,</l>
<l>sol tenean l'occhio all'altro di Maganza.</l>
<l>Il fratel di Rinaldo paladino</l>
<l>con molto animo avea molta possanza,</l>
<l>e quivi raddoppiar glie la facea</l>
<l>l'odio che contra ai Maganzesi avea.</l>
</lg>
<lg type="ottava"><head>19</head>
<l>Facea parer questa medesma causa</l>
<l>un leon fiero il bastardo di Buovo,</l>
<l>che con la spada senza indugio e pausa</l>
<l>fende ogn'elmo, o lo schiaccia come un ovo.</l>
<l>E qual persona non saria stata ausa,</l>
<l>non saria comparita un Ettor nuovo,</l>
<l>Marfisa avendo in compagnia e Ruggiero,</l>
<l>ch'eran la scelta e 'l fior d'ogni guerriero?</l>
</lg>
<lg type="ottava"><head>20</head>
<l>Marfisa tuttavolta combattendo,</l>
<l>spesso ai compagni gli occhi rivoltava;</l>
<l>e di lor forza paragon vedendo,</l>
<l>con maraviglia tutti li lodava:</l>
<l>ma di Ruggier pur il valor stupendo</l>
<l>e senza pari al mondo le sembrava;</l>
<l>e talor si credea che fosse Marte</l>
<l>sceso dal quinto cielo in quella parte.</l>
</lg>
<lg type="ottava"><head>21</head>
<l>Mirava quelle orribili percosse,</l>
<l>miravale non mai calare in fallo:</l>
<l>parea che contra Balisarda fosse</l>
<l>il ferro carta, e non duro metallo.</l>
<l>Gli elmi tagliava e le corazze grosse,</l>
<l>e gli uomini fendea fin sul cavallo,</l>
<l>e li mandava in parte uguali al prato,</l>
<l>tanto da l'un quanto da l'altro lato.</l>
</lg>
<lg type="ottava"><head>22</head>
<l>Continuando la medesma botta,</l>
<l>uccidea col signore il cavallo anche.</l>
<l>I capi dalle spalle alzava in frotta,</l>
<l>e spesso i busti dipartia da l'anche.</l>
<l>Cinque e più a un colpo ne tagliò talotta:</l>
<l>e se non che pur dubito che manche</l>
<l>credenza al ver c'ha faccia di menzogna,</l>
<l>di più direi; ma di men dir bisogna.</l>
</lg>
<lg type="ottava"><head>23</head>
<l>Il buon Turpin, che sa che dice il vero,</l>
<l>e lascia creder poi quel ch'a l'uom piace,</l>
<l>narra mirabil cose di Ruggiero,</l>
<l>ch'udendolo, il direste voi mendace.</l>
<l>Così parea di ghiaccio ogni guerriero</l>
<l>contra Marfisa, et ella ardente face;</l>
<l>e non men di Ruggier gli occhi a sé trasse,</l>
<l>ch'ella di lui l'alto valor mirasse.</l>
</lg>
<lg type="ottava"><head>24</head>
<l>E s'ella lui Marte stimato avea,</l>
<l>stimato egli avria lei forse Bellona,</l>
<l>se per donna così la conoscea,</l>
<l>come parea il contrario alla persona.</l>
<l>E forse emulazion tra lor nascea,</l>
<l>per quella gente misera non buona,</l>
<l>ne la cui carne e sangue e nervi et ossa</l>
<l>fan prova chi di loro abbia più possa.</l>
</lg>
<lg type="ottava"><head>25</head>
<l>Bastò di quattro l'animo e il valore</l>
<l>a far ch'un campo e l'altro andasse rotto.</l>
<l>Non restava arme, a chi fuggia, migliore</l>
<l>che quella che si porta più di sotto.</l>
<l>Beato chi il cavallo ha corridore,</l>
<l>ch'in prezzo non è quivi ambio né trotto;</l>
<l>e chi non ha destrier, quivi s'avede</l>
<l>quanto il mestier de l'arme è tristo a piede.</l>
</lg>
<lg type="ottava"><head>26</head>
<l>Riman la preda e 'l campo ai vincitori,</l>
<l>che non è fante o mulatier che resti.</l>
<l>Là Maganzesi, e qua fuggono i Mori:</l>
<l>quei lasciano i prigion, le some questi.</l>
<l>Furon, con lieti visi e più coi cori,</l>
<l>Malagigi e Viviano a scioglier presti;</l>
<l>non fur men diligenti a sciorre i paggi,</l>
<l>e por le some in terra e i carriaggi.</l>
</lg>
<lg type="ottava"><head>27</head>
<l>Oltre una buona quantità d'argento</l>
<l>ch'in diverse vasella era formato,</l>
<l>et alcun muliebre vestimento</l>
<l>di lavoro bellissimo fregiato,</l>
<l>e per stanze reali un paramento</l>
<l>d'oro e di seta in Fiandra lavorato,</l>
<l>et altre cose ricche in copia grande;</l>
<l>fiaschi di vin trovâr, pane e vivande.</l>
</lg>
<lg type="ottava"><head>28</head>
<l>Al trar degli elmi, tutti vider come</l>
<l>avea lor dato aiuto una donzella:</l>
<l>fu conosciuta all'auree crespe chiome</l>
<l>et alla faccia delicata e bella.</l>
<l>L'onoran molto, e pregano che 'l nome</l>
<l>di gloria degno non asconda; et ella,</l>
<l>che sempre tra gli amici era cortese,</l>
<l>a dar di sé notizia non contese.</l>
</lg>
<lg type="ottava"><head>29</head>
<l>Non si ponno saziar di riguardarla;</l>
<l>che tal vista l'avean ne la battaglia.</l>
<l>Sol mira ella Ruggier, sol con lui parla:</l>
<l>altri non prezza, altri non par che vaglia.</l>
<l>Vengono i servi intanto ad invitarla</l>
<l>coi compagni a goder la vettovaglia,</l>
<l>ch'apparechiata avean sopra una fonte</l>
<l>che difendea dal raggio estivo un monte.</l>
</lg>
<lg type="ottava"><head>30</head>
<l>Era una de le fonti di Merlino,</l>
<l>de le quattro di Francia da lui fatte,</l>
<l>d'intorno cinta di bel marmo fino,</l>
<l>lucido e terso, e bianco più che latte.</l>
<l>Quivi d'intaglio con lavor divino</l>
<l>avea Merlino imagini ritratte:</l>
<l>direste che spiravano, e, se prive</l>
<l>non fossero di voce, ch'eran vive.</l>
</lg>
<lg type="ottava"><head>31</head>
<l>Quivi una bestia uscir de la foresta</l>
<l>parea, di crudel vista, odiosa e brutta,</l>
<l>ch'avea l'orecchie d'asino, e la testa</l>
<l>di lupo e i denti, e per gran fame asciutta:</l>
<l>branche avea di leon; l'altro che resta,</l>
<l>tutto era volpe: e parea scorrer tutta</l>
<l>e Francia e Italia e Spagna et Inghelterra,</l>
<l>l'Europa e l'Asia, e al fin tutta la terra.</l>
</lg>
<lg type="ottava"><head>32</head>
<l>Per tutto avea genti ferite e morte,</l>
<l>la bassa plebe e i più superbi capi:</l>
<l>anzi nuocer parea molto più forte</l>
<l>a re, a signori, a principi, a satrapi.</l>
<l>Peggio facea ne la romana corte,</l>
<l>che v'avea uccisi cardinali e papi:</l>
<l>contaminato avea la bella sede</l>
<l>di Pietro, e messo scandol ne la fede.</l>
</lg>
<lg type="ottava"><head>33</head>
<l>Par che dinanzi a questa bestia orrenda</l>
<l>cada ogni muro, ogni ripar che tocca.</l>
<l>Non si vede città che si difenda:</l>
<l>se l'apre incontra ogni castello e ròcca.</l>
<l>Par che agli onor divini anco s'estenda,</l>
<l>e sia adorata da la gente sciocca,</l>
<l>e che le chiavi s'arroghi d'avere</l>
<l>del cielo e de l'abisso in suo potere.</l>
</lg>
<lg type="ottava"><head>34</head>
<l>Poi si vedea d'imperiale alloro</l>
<l>cinto le chiome un cavallier venire</l>
<l>con tre giovini a par, che i gigli d'oro</l>
<l>tessuti avean nel lor real vestire;</l>
<l>e, con insegna simile, con loro</l>
<l>parea un leon contra quel mostro uscire:</l>
<l>avean lor nomi chi sopra la testa,</l>
<l>e chi nel lembo scritto de la vesta.</l>
</lg>
<lg type="ottava"><head>35</head>
<l>L'un ch'avea fin a l'elsa ne la pancia</l>
<l>la spada immersa alla maligna fera,</l>
<l>Francesco primo, avea scritto, di Francia;</l>
<l>Massimigliano d'Austria a par seco era;</l>
<l>e Carlo quinto imperator, di lancia</l>
<l>avea passato il mostro alla gorgiera;</l>
<l>e l'altro, che di stral gli fige il petto,</l>
<l>l'ottavo Enrigo d'Inghilterra è detto.</l>
</lg>
<lg type="ottava"><head>36</head>
<l>Decimo ha quel Leon scritto sul dosso,</l>
<l>ch'al brutto mostro i denti ha ne l'orecchi;</l>
<l>e tanto l'ha già travagliato e scosso,</l>
<l>che vi sono arrivati altri parecchi.</l>
<l>Parea del mondo ogni timor rimosso;</l>
<l>et in emenda degli errori vecchi</l>
<l>nobil gente accorrea, non però molta,</l>
<l>onde alla belva era la vita tolta.</l>
</lg>
<lg type="ottava"><head>37</head>
<l>I cavallieri stavano e Marfisa</l>
<l>con desiderio di conoscer questi,</l>
<l>per le cui mani era la bestia uccisa,</l>
<l>che fatti avea tanti luoghi atri e mesti.</l>
<l>Avenga che la pietra fosse incisa</l>
<l>dei nomi lor, non eran manifesti.</l>
<l>Si pregavan tra lor, che, se sapesse</l>
<l>l'istoria alcuno, agli altri la dicesse.</l>
</lg>
<lg type="ottava"><head>38</head>
<l>Voltò Viviano a Malagigi gli occhi,</l>
<l>che stava a udire, e non facea lor motto:</l>
<l>- A te (disse) narrar l'istoria tocchi,</l>
<l>ch'esser ne déi, per quel ch'io vegga, dotto.</l>
<l>Chi son costor che con saette e stocchi</l>
<l>e lance a morte han l'animal condotto? -</l>
<l>Rispose Malagigi: - Non è istoria</l>
<l>di ch'abbia autor fin qui fatto memoria.</l>
</lg>
<lg type="ottava"><head>39</head>
<l>Sappiate che costor che qui scritto hanno</l>
<l>nel marmo i nomi, al mondo mai non furo;</l>
<l>ma fra settecento anni vi saranno,</l>
<l>con grande onor del secolo futuro.</l>
<l>Merlino, il savio incantator britanno,</l>
<l>fe' far la fonte al tempo del re Arturo;</l>
<l>e di cose ch'al mondo hanno a venire,</l>
<l>la fe' da buoni artefici scolpire.</l>
</lg>
<lg type="ottava"><head>40</head>
<l>Questa bestia crudele uscì del fondo</l>
<l>de lo 'nferno a quel tempo che fur fatti</l>
<l>alle campagne i termini, e fu il pondo</l>
<l>trovato e la misura, e scritti i patti.</l>
<l>Ma non andò a principio in tutto 'l mondo:</l>
<l>di sé lasciò molti paesi intatti.</l>
<l>Al tempo nostro in molti lochi sturba;</l>
<l>ma i populari offende e la vil turba.</l>
</lg>
<lg type="ottava"><head>41</head>
<l>Dal suo principio infin al secol nostro</l>
<l>sempre è cresciuto, e sempre andrà crescendo:</l>
<l>sempre crescendo, al lungo andar fia il mostro</l>
<l>il maggior che mai fosse e lo più orrendo.</l>
<l>Quel Fiton che per carte e per inchiostro</l>
<l>s'ode che fu sì orribile e stupendo,</l>
<l>alla metà di questo non fu tutto,</l>
<l>né tanto abominevol né sì brutto.</l>
</lg>
<lg type="ottava"><head>42</head>
<l>Farà strage crudel, né sarà loco</l>
<l>che non guasti, contamini et infetti:</l>
<l>e quanto mostra la scultura, è poco</l>
<l>de' suoi nefandi e abominosi effetti.</l>
<l>Al mondo, di gridar mercé già roco,</l>
<l>questi, dei quali i nomi abbiamo letti,</l>
<l>che chiari splenderan più che piropo,</l>
<l>verranno a dare aiuto al maggior uopo.</l>
</lg>
<lg type="ottava"><head>43</head>
<l>Alla fera crudele il più molesto</l>
<l>non sarà di Francesco il re de' Franchi:</l>
<l>e ben convien che molti ecceda in questo,</l>
<l>e nessun prima, e pochi n'abbia a' fianchi;</l>
<l>quando in splendor real, quando nel resto</l>
<l>di virtù farà molti parer manchi,</l>
<l>che già parver compiuti; come cede</l>
<l>tosto ogn'altro splendor, che 'l sol si vede.</l>
</lg>
<lg type="ottava"><head>44</head>
<l>L'anno primier del fortunato regno,</l>
<l>non ferma ancor ben la corona in fronte,</l>
<l>passerà l'Alpe, e romperà il disegno</l>
<l>di chi all'incontro avrà occupato il monte,</l>
<l>da giusto spinto e generoso sdegno,</l>
<l>che vendicate ancor non sieno l'onte</l>
<l>che dal furor da paschi e mandre uscito</l>
<l>l'esercito di Francia avrà patito.</l>
</lg>
<lg type="ottava"><head>45</head>
<l>E quindi scenderà nel ricco piano</l>
<l>di Lombardia, col fior di Francia intorno,</l>
<l>e sì l'Elvezio spezzerà, ch'invano</l>
<l>farà mai più pensier d'alzare il corno.</l>
<l>Con grande e de la chiesa e de l'ispano</l>
<l>campo e del fiorentin vergogna e scorno</l>
<l>espugnerà il castel che prima stato</l>
<l>sarà non espugnabile stimato.</l>
</lg>
<lg type="ottava"><head>46</head>
<l>Sopra ogn'altr'arme, ad espugnarlo, molto</l>
<l>più gli varrà quella onorata spada</l>
<l>con la qual prima avrà di vita tolto</l>
<l>il monstro corruttor d'ogni contrada.</l>
<l>Convien ch'inanzi a quella sia rivolto</l>
<l>in fuga ogni stendardo, o a terra vada;</l>
<l>né fossa, né ripar, né grosse mura</l>
<l>possan da lei tener città sicura.</l>
</lg>
<lg type="ottava"><head>47</head>
<l>Questo principe avrà quanta eccellenza</l>
<l>aver felice imperator mai debbia:</l>
<l>l'animo del gran Cesar, la prudenza</l>
<l>di chi mostrolla a Transimeno e a Trebbia,</l>
<l>con la fortuna d'Alessandro, senza</l>
<l>cui saria fumo ogni disegno, e nebbia.</l>
<l>Sarà sì liberal, ch'io lo contemplo</l>
<l>qui non aver né paragon né esemplo. -</l>
</lg>
<lg type="ottava"><head>48</head>
<l>Così diceva Malagigi, e messe</l>
<l>desire a' cavallier d'aver contezza</l>
<l>del nome d'alcun altro ch'uccidesse</l>
<l>l'infernal bestia, uccider gli altri avezza.</l>
<l>Quivi un Bernardo tra' primi si lesse,</l>
<l>che Merlin molto nel suo scritto apprezza.</l>
<l>- Fia nota per costui (dicea) Bibiena,</l>
<l>quanto Fiorenza sua vicina e Siena. -</l>
</lg>
<lg type="ottava"><head>49</head>
<l>Non mette piede inanzi ivi persona</l>
<l>a Sismondo, a Giovanni, a Ludovico:</l>
<l>un Gonzaga, un Salviati, un d'Aragona,</l>
<l>ciascuno al brutto mostro aspro nimico.</l>
<l>V'è Francesco Gonzaga, né abandona</l>
<l>le sue vestigie il figlio Federico;</l>
<l>et ha il cognato e il genero vicino,</l>
<l>quel di Ferrara, e quel duca d'Urbino.</l>
</lg>
<lg type="ottava"><head>50</head>
<l>De l'un di questi il figlio Guidobaldo</l>
<l>non vuol che 'l padre o ch'altri a dietro il metta.</l>
<l>Con Otobon dal Flisco, Sinibaldo</l>
<l>caccia la fera, e van di pari in fretta.</l>
<l>Luigi da Gazolo il ferro caldo</l>
<l>fatto nel collo le ha d'una saetta,</l>
<l>che con l'arco gli diè Febo, quando anco</l>
<l>Marte la spada sua gli messe al fianco.</l>
</lg>
<lg type="ottava"><head>51</head>
<l>Duo Erculi, duo Ippoliti da Este,</l>
<l>un altro Ercule, un altro Ippolito anco,</l>
<l>da Gonzaga, de' Medici, le péste</l>
<l>seguon del mostro, e l'han, cacciando, stanco.</l>
<l>Né Giuliano al figliuol, né par che reste</l>
<l>Ferrante al fratel dietro; né che manco</l>
<l>Andrea Doria sia pronto; né che lassi</l>
<l>Francesco Sforza, ch'ivi uomo lo passi.</l>
</lg>
<lg type="ottava"><head>52</head>
<l>Del generoso, illustre e chiaro sangue</l>
<l>d'Avalo vi son dui c'han per insegna</l>
<l>lo scoglio, che dal capo ai piedi d'angue</l>
<l>par che l'empio Tifeo sotto si tegna.</l>
<l>Non è di questi duo, per fare esangue</l>
<l>l'orribil mostro, che più inanzi vegna:</l>
<l>l'uno Francesco di Pescara invitto,</l>
<l>l'altro Alfonso del Vasto ai piedi ha scritto.</l>
</lg>
<lg type="ottava"><head>53</head>
<l>Ma Consalvo Ferrante ove ho lasciato,</l>
<l>l'ispano onor, ch'in tanto pregio v'era,</l>
<l>che fu da Malagigi sì lodato,</l>
<l>che pochi il pareggiâr di quella schiera?</l>
<l>Guglielmo si vedea di Monferrato</l>
<l>fra quei che morto avean la brutta fera;</l>
<l>et eran pochi verso gl'infiniti</l>
<l>ch'ella v'avea chi morti e chi feriti.</l>
</lg>
<lg type="ottava"><head>54</head>
<l>In giuochi onesti e parlamenti lieti,</l>
<l>dopo mangiar, spesero il caldo giorno,</l>
<l>corcati su finissimi tapeti</l>
<l>tra gli arbuscelli ond'era il rivo adorno.</l>
<l>Malagigi e Vivian, perché quieti</l>
<l>più fosser gli altri, tenean l'arme intorno;</l>
<l>quando una donna senza compagnia</l>
<l>vider, che verso lor ratto venìa.</l>
</lg>
<lg type="ottava"><head>55</head>
<l>Questa era quella Ippalca a cui fu tolto</l>
<l>Frontino, il bon destrier, da Rodomonte.</l>
<l>L'avea il dì inanzi ella seguito molto,</l>
<l>pregandolo ora, ora dicendogli onte;</l>
<l>ma non giovando, avea il camin rivolto</l>
<l>per ritrovar Ruggiero in Agrismonte.</l>
<l>Tra via le fu (non so già come) detto</l>
<l>che quivi il troveria con Ricciardetto.</l>
</lg>
<lg type="ottava"><head>56</head>
<l>E perché il luogo ben sapea (che v'era</l>
<l>stata altre volte), se ne venne al dritto</l>
<l>alla fontana; et in quella maniera</l>
<l>ve lo trovò, ch'io v'ho di sopra scritto.</l>
<l>Ma come buona e cauta messaggiera</l>
<l>che sa meglio esequir che non l'è ditto,</l>
<l>quando vide il fratel di Bradamante,</l>
<l>non conoscer Ruggier fece sembiante.</l>
</lg>
<lg type="ottava"><head>57</head>
<l>A Ricciardetto tutta rivoltosse,</l>
<l>sì come drittamente a lui venisse;</l>
<l>e quel che la conobbe, se le mosse</l>
<l>incontra, e domandò dove ne gisse.</l>
<l>Ella ch'ancora avea le luci rosse</l>
<l>del pianger lungo, sospirando disse;</l>
<l>ma disse forte, acciò che fosse espresso</l>
<l>a Ruggiero il suo dir, che gli era presso.</l>
</lg>
<lg type="ottava"><head>58</head>
<l>- Mi traea dietro (disse) per la briglia,</l>
<l>come imposto m'avea la tua sorella,</l>
<l>un bel cavallo e buono a maraviglia,</l>
<l>ch'ella molto ama e che Frontino appella;</l>
<l>e l'avea tratto più di trenta miglia</l>
<l>verso Marsilia, ove venir debbe ella</l>
<l>fra pochi giorni, e dove ella mi disse</l>
<l>ch'io l'aspettassi fin che vi venisse.</l>
</lg>
<lg type="ottava"><head>59</head>
<l>Era sì baldanzoso il creder mio,</l>
<l>ch'io non stimava alcun di cor sì saldo,</l>
<l>che me l'avesse a tor, dicendogli io</l>
<l>ch'era de la sorella di Rinaldo.</l>
<l>Ma vano il mio disegno ieri m'uscìo,</l>
<l>che me lo tolse un Saracin ribaldo;</l>
<l>né per udir di chi Frontino fusse,</l>
<l>a volermelo rendere s'indusse.</l>
</lg>
<lg type="ottava"><head>60</head>
<l>Tutto ieri et oggi l'ho pregato; e quando</l>
<l>ho visto uscir prieghi e minaccie invano,</l>
<l>maledicendol molto e bestemmiando,</l>
<l>l'ho lasciato di qui poco lontano,</l>
<l>dove il cavallo e sé molto affannando,</l>
<l>s'aiuta, quanto può, con l'arme in mano</l>
<l>contra un guerrier ch'in tal travaglio il mette,</l>
<l>che spero ch'abbia a far le mie vendette. -</l>
</lg>
<lg type="ottava"><head>61</head>
<l>Ruggiero a quel parlar salito in piede,</l>
<l>ch'avea potuto a pena il tutto udire,</l>
<l>si volta a Ricciardetto, e per mercede</l>
<l>e premio e guidardon del ben servire</l>
<l>(prieghi aggiungendo senza fin) gli chiede</l>
<l>che con la donna solo il lasci gire</l>
<l>tanto che 'l Saracin gli sia mostrato,</l>
<l>ch'a lei di mano ha il buon destrier levato.</l>
</lg>
<lg type="ottava"><head>62</head>
<l>A Ricciardetto, ancor che discortese</l>
<l>il conciedere altrui troppo paresse</l>
<l>di terminar le a sé debite imprese,</l>
<l>al voler di Ruggier pur si rimesse:</l>
<l>e quel licenzia dai compagni prese,</l>
<l>e con Ippalca a ritornar si messe,</l>
<l>lasciando a quei che rimanean, stupore,</l>
<l>non maraviglia pur del suo valore.</l>
</lg>
<lg type="ottava"><head>63</head>
<l>Poi che dagli altri allontanato alquanto</l>
<l>Ippalca l'ebbe, gli narrò ch'ad esso</l>
<l>era mandata da colei che tanto</l>
<l>avea nel core il suo valore impresso;</l>
<l>e senza finger più, seguitò quanto</l>
<l>la sua donna al partir le avea commesso,</l>
<l>e che se dianzi avea altrimente detto,</l>
<l>per la presenzia fu di Ricciardetto.</l>
</lg>
<lg type="ottava"><head>64</head>
<l>Disse, che chi le avea tolto il destriero,</l>
<l>ancor detto l'avea con molto orgoglio:</l>
<l>- Perché so che 'l cavallo è di Ruggiero,</l>
<l>più volontier per questo te lo toglio.</l>
<l>S'egli di racquistarlo avrà pensiero,</l>
<l>fagli saper (ch'asconder non gli voglio)</l>
<l>ch'io son quel Rodomonte il cui valore</l>
<l>mostra per tutto 'l mondo il suo splendore. -</l>
</lg>
<lg type="ottava"><head>65</head>
<l>Ascoltando, Ruggier mostra nel volto</l>
<l>di quanto sdegno acceso il cor gli sia,</l>
<l>sì perché caro avria Frontino molto,</l>
<l>sì perché venìa il dono onde venìa,</l>
<l>sì perché in suo dispregio gli par tolto;</l>
<l>vede che biasmo e disonor gli fia,</l>
<l>se tôrlo a Rodomonte non s'affretta,</l>
<l>e sopra lui non fa degna vendetta.</l>
</lg>
<lg type="ottava"><head>66</head>
<l>La donna Ruggier guida, e non soggiorna,</l>
<l>che por lo brama col Pagano a fronte;</l>
<l>e giunge ove la strada fa dua corna:</l>
<l>l'un va giù al piano, e l'altro va su al monte;</l>
<l>e questo e quel ne la vallea ritorna,</l>
<l>dov'ella avea lasciato Rodomonte.</l>
<l>Aspra, ma breve era la via del colle;</l>
<l>l'altra più lunga assai, ma piana e molle.</l>
</lg>
<lg type="ottava"><head>67</head>
<l>Il desiderio che conduce Ippalca</l>
<l>d'aver Frontino e vendicar l'oltraggio,</l>
<l>fa che 'l sentier de la montagna calca,</l>
<l>onde molto più corto era il viaggio.</l>
<l>Per l'altra intanto il re d'Algier cavalca</l>
<l>col Tartaro e cogli altri che detto aggio;</l>
<l>e giù nel pian la via più facil tiene,</l>
<l>né con Ruggiero ad incontrar si viene.</l>
</lg>
<lg type="ottava"><head>68</head>
<l>Già son le lor querele differite</l>
<l>fin che soccorso ad Agramante sia</l>
<l>(questo sapete); et han d'ogni lor lite</l>
<l>la cagion, Doralice, in compagnia.</l>
<l>Ora il successo de l'istoria udite.</l>
<l>Alla fontana è la lor dritta via,</l>
<l>ove Aldigier, Marfisa, Ricciardetto,</l>
<l>Malagigi e Vivian stanno a diletto.</l>
</lg>
<lg type="ottava"><head>69</head>
<l>Marfisa a' prieghi de' compagni avea</l>
<l>veste da donna et ornamenti presi,</l>
<l>di quelli ch'a Lanfusa si credea</l>
<l>mandare il traditor de' Maganzesi;</l>
<l>e ben che veder raro si solea</l>
<l>senza l'osbergo e gli altri buoni arnesi,</l>
<l>pur quel dì se li trasse; e come donna,</l>
<l>a' prieghi lor lasciò vedersi in gonna.</l>
</lg>
<lg type="ottava"><head>70</head>
<l>Tosto che vede il Tartaro Marfisa,</l>
<l>per la credenza c'ha di guadagnarla,</l>
<l>in ricompensa e in cambio ugual s'avisa</l>
<l>di Doralice, a Rodomonte darla;</l>
<l>sì come Amor si regga a questa guisa,</l>
<l>che vender la sua donna o permutarla</l>
<l>possa l'amante, né a ragion s'attrista,</l>
<l>se quando una ne perde, una n'acquista.</l>
</lg>
<lg type="ottava"><head>71</head>
<l>Per dunque provedergli di donzella,</l>
<l>acciò per sé quest'altra si ritegna,</l>
<l>Marfisa, che gli par leggiadra e bella,</l>
<l>e d'ogni cavallier femina degna,</l>
<l>come abbia ad aver questa, come quella,</l>
<l>subito cara, a lui donar disegna;</l>
<l>e tutti i cavallier che con lei vede,</l>
<l>a giostra seco et a battaglia chiede.</l>
</lg>
<lg type="ottava"><head>72</head>
<l>Malagigi e Vivian, che l'arme aveano</l>
<l>come per guardia e sicurtà del resto,</l>
<l>si mossero dal luogo ove sedeano,</l>
<l>l'un come l'altro alla battaglia presto,</l>
<l>perché giostrar con amenduo credeano;</l>
<l>ma l'African che non venìa per questo,</l>
<l>non ne fe' segno o movimento alcuno:</l>
<l>sì che la giostra restò lor contra uno.</l>
</lg>
<lg type="ottava"><head>73</head>
<l>Viviano è il primo, e con gran cor si muove,</l>
<l>e nel venire abbassa un'asta grossa:</l>
<l>e 'l re pagan da le famose pruove</l>
<l>da l'altra parte vien con maggior possa.</l>
<l>Dirizza l'uno e l'altro, e segna dove</l>
<l>crede meglio fermar l'aspra percossa.</l>
<l>Viviano indarno a l'elmo il pagan fere;</l>
<l>che non lo fa piegar, non che cadere.</l>
</lg>
<lg type="ottava"><head>74</head>
<l>Il re pagan, ch'avea più l'asta dura,</l>
<l>fe' lo scudo a Vivian parer di ghiaccio;</l>
<l>e fuor di sella in mezzo alla verdura,</l>
<l>all'erbe e ai fiori il fe' cadere in braccio.</l>
<l>Vien Malagigi, e ponsi in aventura</l>
<l>di vendicare il suo fratello avaccio;</l>
<l>ma poi d'andargli appresso ebbe tal fretta,</l>
<l>che gli fe' compagnia più che vendetta.</l>
</lg>
<lg type="ottava"><head>75</head>
<l>L'altro fratel fu prima del cugino</l>
<l>coll'arme indosso, e sul destrier salito;</l>
<l>e disfidato contra il Saracino</l>
<l>venne a scontrarlo a tutta briglia ardito.</l>
<l>Risonò il colpo in mezzo a l'elmo fino</l>
<l>di quel pagan sotto la vista un dito:</l>
<l>volò al ciel l'asta in quattro tronchi rotta;</l>
<l>ma non mosse il pagan per quella botta.</l>
</lg>
<lg type="ottava"><head>76</head>
<l>Il pagan ferì lui dal lato manco;</l>
<l>e perché il colpo fu con troppa forza,</l>
<l>poco lo scudo, e la corazza manco</l>
<l>gli valse, che s'aprîr come una scorza.</l>
<l>Passò il ferro crudel l'omero bianco:</l>
<l>piegò Aldigier ferito a poggia e ad orza;</l>
<l>tra fiori et erbe al fin si vide avolto,</l>
<l>rosso su l'arme, e pallido nel volto.</l>
</lg>
<lg type="ottava"><head>77</head>
<l>Con molto ardir vien Ricciardetto appresso;</l>
<l>e nel venire arresta sì gran lancia,</l>
<l>che mostra ben, come ha mostrato spesso,</l>
<l>che degnamente è paladin di Francia:</l>
<l>et al pagan ne facea segno espresso,</l>
<l>se fosse stato pari alla bilancia;</l>
<l>ma sozzopra n'andò, perché il cavallo</l>
<l>gli cadde adosso, e non già per suo fallo.</l>
</lg>
<lg type="ottava"><head>78</head>
<l>Poi ch'altro cavallier non si dimostra,</l>
<l>ch'al pagan per giostrar volti la fronte,</l>
<l>pensa aver guadagnato de la giostra</l>
<l>la donna, e venne a lei presso alla fonte;</l>
<l>e disse: - Damigella, sète nostra,</l>
<l>s'altri non è per voi ch'in sella monte.</l>
<l>Nol potete negar, né farne iscusa;</l>
<l>che di ragion di guerra così s'usa. -</l>
</lg>
<lg type="ottava"><head>79</head>
<l>Marfisa, alzando con un viso altiero</l>
<l>la faccia, disse: - Il tuo parer molto erra.</l>
<l>Io ti concedo che diresti il vero,</l>
<l>ch'io sarei tua per la ragion di guerra,</l>
<l>quando mio signor fosse o cavalliero</l>
<l>alcun di questi c'hai gittato in terra.</l>
<l>Io sua non son, né d'altri son che mia:</l>
<l>dunque me tolga a me chi mi desia.</l>
</lg>
<lg type="ottava"><head>80</head>
<l>So scudo e lancia adoperare anch'io,</l>
<l>e più d'un cavalliero in terra ho posto. -</l>
<l>- Datemi l'arme (disse) e il destrier mio, -</l>
<l>agli scudier che l'ubbidiron tosto.</l>
<l>Trasse la gonna, et in farsetto uscìo;</l>
<l>e le belle fattezze e il ben disposto</l>
<l>corpo mostrò, ch'in ciascuna sua parte</l>
<l>fuor che nel viso, assimigliava a Marte.</l>
</lg>
<lg type="ottava"><head>81</head>
<l>Poi che fu armata, la spada si cinse</l>
<l>e sul destrier montò d'un leggier salto;</l>
<l>e qua e là tre volte e più lo spinse,</l>
<l>e quinci e quindi fe' girare in alto;</l>
<l>e poi, sfidando il Saracino, strinse</l>
<l>la grossa lancia e cominciò l'assalto.</l>
<l>Tal nel campo troian Pentesilea</l>
<l>contra il tessalo Achille esser dovea.</l>
</lg>
<lg type="ottava"><head>82</head>
<l>Le lance infin al calce si fiaccaro</l>
<l>a quel superbo scontro, come vetro;</l>
<l>né però chi le corsero, piegaro,</l>
<l>che si notasse, un dito solo a dietro.</l>
<l>Marfisa che volea conoscer chiaro</l>
<l>s'a più stretta battaglia simil metro</l>
<l>le serverebbe contra il fier pagano,</l>
<l>se gli rivolse con la spada in mano.</l>
</lg>
<lg type="ottava"><head>83</head>
<l>Bestemmiò il cielo e gli elementi il crudo</l>
<l>pagan, poi che restar la vide in sella:</l>
<l>ella, che gli pensò romper lo scudo,</l>
<l>non men sdegnosa contra il ciel favella.</l>
<l>Già l'uno e l'altro ha in mano il ferro nudo,</l>
<l>e su le fatal arme si martella:</l>
<l>l'arme fatali han parimente intorno,</l>
<l>che mai non bisognâr più di quel giorno.</l>
</lg>
<lg type="ottava"><head>84</head>
<l>Sì buona è quella piastra e quella maglia,</l>
<l>che spada o lancia non le taglia o fora;</l>
<l>sì che potea seguir l'aspra battaglia</l>
<l>tutto quel giorno e l'altro appresso ancora.</l>
<l>Ma Rodomonte in mezzo lor si scaglia,</l>
<l>e riprende il rival de la dimora,</l>
<l>dicendo: - Se battaglia pur far vuoi,</l>
<l>finiàn la cominciata oggi fra noi.</l>
</lg>
<lg type="ottava"><head>85</head>
<l>Facemmo, come sai, triegua con patto</l>
<l>di dar soccorso alla milizia nostra.</l>
<l>Non debbiàn, prima che sia questo fatto,</l>
<l>incominciare altra battaglia o giostra. -</l>
<l>Indi a Marfisa, riverente in atto</l>
<l>si volta, e quel messaggio le dimostra;</l>
<l>e le racconta come era venuto</l>
<l>a chieder lor per Agramante aiuto.</l>
</lg>
<lg type="ottava"><head>86</head>
<l>La priega poi che le piaccia non solo</l>
<l>lasciar quella battaglia o differire,</l>
<l>ma che voglia in aiuto del figliuolo</l>
<l>del re Troian con essi lor venire;</l>
<l>onde la fama sua con maggior volo</l>
<l>potrà far meglio infin al ciel salire,</l>
<l>che, per querela di poco momento,</l>
<l>dando a tanto disegno impedimento.</l>
</lg>
<lg type="ottava"><head>87</head>
<l>Marfisa, che fu sempre disiosa</l>
<l>di provar quei di Carlo a spada e a lancia,</l>
<l>né l'avea indotta a venire altra cosa</l>
<l>di sì lontana regione in Francia,</l>
<l>se non per esser certa se famosa</l>
<l>lor nominanza era per vero o ciancia,</l>
<l>tosto d'andar con lor partito prese,</l>
<l>che d'Agramante il gran bisogno intese.</l>
</lg>
<lg type="ottava"><head>88</head>
<l>Ruggiero in questo mezzo avea seguìto</l>
<l>indarno Ippalca per la via del monte;</l>
<l>e trovò, giunto al loco, che partito</l>
<l>per altra via se n'era Rodomonte:</l>
<l>e pensando che lungi non era ito,</l>
<l>e che 'l sentier tenea dritto alla fonte,</l>
<l>trottando in fretta dietro gli venìa</l>
<l>per l'orme ch'eran fresche in su la via.</l>
</lg>
<lg type="ottava"><head>89</head>
<l>Vòlse che Ippalca a Montalban pigliasse</l>
<l>la via, ch'una giornata era vicino;</l>
<l>perché s'alla fontana ritornasse,</l>
<l>si torria troppo dal dritto camino.</l>
<l>E disse a lei, che già non dubitasse</l>
<l>che non s'avesse a ricovrar Frontino:</l>
<l>ben le farebbe a Montalbano, o dove</l>
<l>ella si trovi, udir tosto le nuove.</l>
</lg>
<lg type="ottava"><head>90</head>
<l>E le diede la lettera che scrisse</l>
<l>in Agrismonte, e che si portò in seno;</l>
<l>e molte cose a bocca anco le disse,</l>
<l>e la pregò che l'escusasse a pieno.</l>
<l>Ne la memoria Ippalca il tutto fisse,</l>
<l>prese licenzia e voltò il palafreno;</l>
<l>e non cessò la buona messaggiera,</l>
<l>ch'in Montalban si ritrovò la sera.</l>
</lg>
<lg type="ottava"><head>91</head>
<l>Seguia Ruggiero in fretta il Saracino</l>
<l>per l'orme ch'apparian ne la via piana,</l>
<l>ma non lo giunse prima che vicino</l>
<l>con Mandricardo il vide alla fontana.</l>
<l>Già promesso s'avean che per camino</l>
<l>l'un non farebbe all'altro cosa strana,</l>
<l>né fin ch'al campo si fosse soccorso,</l>
<l>a cui Carlo era appresso a porre il morso.</l>
</lg>
<lg type="ottava"><head>92</head>
<l>Quivi giunto Ruggier, Frontin conobbe,</l>
<l>e conobbe per lui chi adosso gli era;</l>
<l>e su la lancia fe' le spalle gobbe,</l>
<l>e sfidò l'African con voce altiera.</l>
<l>Rodomonte quel dì fe' più che Iobbe,</l>
<l>poi che domò la sua superbia fiera;</l>
<l>e ricusò la pugna ch'avea usanza</l>
<l>di sempre egli cercar con ogni instanza.</l>
</lg>
<lg type="ottava"><head>93</head>
<l>Il primo giorno e l'ultimo, che pugna</l>
<l>mai ricusasse il re d'Algier, fu questo;</l>
<l>ma tanto il desiderio che si giugna</l>
<l>in soccorso al suo re gli pare onesto,</l>
<l>che se credesse aver Ruggier ne l'ugna</l>
<l>più che mai lepre il pardo isnello e presto,</l>
<l>non se vorria fermar tanto con lui,</l>
<l>che fêsse un colpo de la spada o dui.</l>
</lg>
<lg type="ottava"><head>94</head>
<l>Aggiungi che sapea ch'era Ruggiero</l>
<l>che seco per Frontin facea battaglia,</l>
<l>tanto famoso, ch'altro cavalliero</l>
<l>non è ch'a par di lui di gloria saglia,</l>
<l>l'uom che bramato ha di saper per vero</l>
<l>esperimento quanto in arme vaglia;</l>
<l>e pur non vuol seco accettar l'impresa:</l>
<l>tanto l'assedio del suo re gli pesa.</l>
</lg>
<lg type="ottava"><head>95</head>
<l>Trecento miglia sarebbe ito e mille,</l>
<l>se ciò non fosse, a comperar tal lite;</l>
<l>ma se l'avesse oggi sfidato Achille,</l>
<l>più fatto non avria di quel ch'udite:</l>
<l>tanto a quel punto sotto le faville</l>
<l>le fiamme avea del suo furor sopite.</l>
<l>Narra a Ruggier perché pugna rifiuti;</l>
<l>et anco il priega che l'impresa aiuti:</l>
</lg>
<lg type="ottava"><head>96</head>
<l>che facendol, farà quel che far deve</l>
<l>al suo signore un cavallier fedele.</l>
<l>Sempre che questo assedio poi si leve,</l>
<l>avran ben tempo da finir querele.</l>
<l>Ruggier rispose a lui: - Mi sarà lieve</l>
<l>differir questa pugna, fin che de le</l>
<l>forze di Carlo si traggia Agramante,</l>
<l>pur che mi rendi il mio Frontino inante.</l>
</lg>
<lg type="ottava"><head>97</head>
<l>Se di provarti c'hai fatto gran fallo,</l>
<l>e fatto hai cosa indegna ad un uom forte,</l>
<l>d'aver tolto a una donna il mio cavallo,</l>
<l>vuoi ch'io prolunghi fin che siamo in corte,</l>
<l>lascia Frontino, e nel mio arbitrio dàllo.</l>
<l>Non pensare altrimente ch'io sopporte</l>
<l>che la battaglia qui tra noi non segua,</l>
<l>o ch'io ti faccia sol d'un'ora triegua. -</l>
</lg>
<lg type="ottava"><head>98</head>
<l>Mentre Ruggiero all'African domanda</l>
<l>o Frontino o battaglia allora allora,</l>
<l>e quello in lungo e l'uno e l'altro manda,</l>
<l>né vuol dare il destrier, né far dimora;</l>
<l>Mandricardo ne vien da un'altra banda,</l>
<l>e mette in campo un'altra lite ancora,</l>
<l>poi che vede Ruggier che per insegna</l>
<l>porta l'augel che sopra gli altri regna.</l>
</lg>
<lg type="ottava"><head>99</head>
<l>Nel campo azzur l'aquila bianca avea,</l>
<l>che de' Troiani fu l'insegna bella:</l>
<l>perché Ruggier l'origine traea</l>
<l>dal fortissimo Ettòr, portava quella.</l>
<l>Ma questo Mandricardo non sapea;</l>
<l>né vuol patire, e grande ingiuria appella,</l>
<l>che ne lo scudo un altro debba porre</l>
<l>l'aquila bianca del famoso Ettorre.</l>
</lg>
<lg type="ottava"><head>100</head>
<l>Portava Mandricardo similmente</l>
<l>l'augel che rapì in Ida Ganimede.</l>
<l>Come l'ebbe quel dì che fu vincente</l>
<l>al Castel periglioso, per mercede,</l>
<l>credo vi sia con l'altre istorie a mente,</l>
<l>e come quella fata gli lo diede</l>
<l>con tutte le bell'arme che Vulcano</l>
<l>avea già date al cavallier troiano.</l>
</lg>
<lg type="ottava"><head>101</head>
<l>Altra volta a battaglia erano stati</l>
<l>Mandricardo e Ruggier solo per questo;</l>
<l>e per che caso fosser distornati,</l>
<l>io nol dirò, che già v'è manifesto.</l>
<l>Dopo non s'eran mai più raccozzati,</l>
<l>se non quivi ora; e Mandricardo presto,</l>
<l>visto lo scudo, alzò il superbo grido</l>
<l>minacciando, e a Ruggier disse: - Io ti sfido.</l>
</lg>
<lg type="ottava"><head>102</head>
<l>Tu la mia insegna, temerario, porti;</l>
<l>né questo è il primo dì ch'io te l'ho detto.</l>
<l>E credi, pazzo, ancor ch'io tel comporti,</l>
<l>per una volta ch'io t'ebbi rispetto?</l>
<l>Ma poi che né minaccie né conforti</l>
<l>ti pôn questa follia levar del petto,</l>
<l>ti mostrerò quanto miglior partito</l>
<l>t'era d'avermi subito ubbidito. -</l>
</lg>
<lg type="ottava"><head>103</head>
<l>Come ben riscaldato àrrido legno</l>
<l>a piccol soffio subito s'accende,</l>
<l>così s'avampa di Ruggier lo sdegno</l>
<l>al primo motto che di questo intende.</l>
<l>- Ti pensi (disse) farmi stare al segno,</l>
<l>perché quest'altro ancor meco contende?</l>
<l>Ma mostrerotti ch'io son buon per tôrre</l>
<l>Frontino a lui, lo scudo a te d'Ettorre.</l>
</lg>
<lg type="ottava"><head>104</head>
<l>Un'altra volta pur per questo venni</l>
<l>teco a battaglia, e non è gran tempo anco;</l>
<l>ma d'ucciderti allora mi contenni,</l>
<l>perché tu non avevi spada al fianco.</l>
<l>Questi fatti saran, quelli fur cenni;</l>
<l>e mal sarà per te quell'augel bianco,</l>
<l>ch'antiqua insegna è stata di mia gente:</l>
<l>tu te l'usurpi, io 'l porto giustamente. -</l>
</lg>
<lg type="ottava"><head>105</head>
<l>- Anzi t'usurpi tu l'insegna mia! -</l>
<l>rispose Mandricardo; e trasse il brando,</l>
<l>quello che poco inanzi per follia</l>
<l>avea gittato alla foresta Orlando.</l>
<l>Il buon Ruggier, che di sua cortesia</l>
<l>non può non sempre ricordarsi, quando</l>
<l>vide il Pagan ch'avea tratta la spada,</l>
<l>lasciò cader la lancia ne la strada.</l>
</lg>
<lg type="ottava"><head>106</head>
<l>E tutto a un tempo Balisarda stringe,</l>
<l>la buona spada, e me' lo scudo imbraccia:</l>
<l>ma l'Africano in mezzo il destrier spinge,</l>
<l>e Marfisa con lui presta si caccia;</l>
<l>e l'uno questo, e l'altro quel respinge,</l>
<l>e priegano amendui che non si faccia.</l>
<l>Rodomonte si duol che rotto il patto</l>
<l>due volte ha Mandricardo, che fu fatto.</l>
</lg>
<lg type="ottava"><head>107</head>
<l>Prima, credendo d'acquistar Marfisa,</l>
<l>fermato s'era a far più d'una giostra;</l>
<l>or per privar Ruggier d'una divisa,</l>
<l>di curar poco il re Agramante mostra.</l>
<l>- Se pur (dicea) déi fare a questa guisa,</l>
<l>finiàn prima tra noi la lite nostra,</l>
<l>conveniente e più debita assai,</l>
<l>ch'alcuna di quest'altre che prese hai.</l>
</lg>
<lg type="ottava"><head>108</head>
<l>Con tal condizion fu stabilita</l>
<l>la triegua e questo accordo ch'è fra nui.</l>
<l>Come la pugna teco avrò finita,</l>
<l>poi del destrier risponderò a costui.</l>
<l>Tu del tuo scudo, rimanendo in vita,</l>
<l>la lite avrai da terminar con lui;</l>
<l>ma ti darò da far tanto, mi spero,</l>
<l>che non n'avanzarà troppo a Ruggiero. -</l>
</lg>
<lg type="ottava"><head>109</head>
<l>- La parte che ti pensi, non n'avrai</l>
<l>(rispose Mandricardo a Rodomonte):</l>
<l>io te ne darò più che non vorrai,</l>
<l>e ti farò sudar dal piè alla fronte:</l>
<l>e me ne rimarrà per darne assai</l>
<l>(come non manca mai l'acqua del fonte)</l>
<l>et a Ruggiero et a mill'altri seco,</l>
<l>e a tutto il mondo che la voglia meco. -</l>
</lg>
<lg type="ottava"><head>110</head>
<l>Moltiplicavan l'ire e le parole</l>
<l>quando da questo e quando da quel lato:</l>
<l>con Rodomonte e con Ruggier la vuole</l>
<l>tutto in un tempo Mandricardo irato;</l>
<l>Ruggier, ch'oltraggio sopportar non suole,</l>
<l>non vuol più accordo, anzi litigio e piato.</l>
<l>Marfisa or va da questo, or da quel canto</l>
<l>per riparar, ma non può sola tanto.</l>
</lg>
<lg type="ottava"><head>111</head>
<l>Come il villan, se fuor per l'alte sponde</l>
<l>trapela il fiume e cerca nuova strada,</l>
<l>frettoloso a vietar che non affonde</l>
<l>i verdi paschi e la sperata biada,</l>
<l>chiude una via et un'altra, e si confonde;</l>
<l>che se ripara quinci che non cada,</l>
<l>quindi vede lassar gli argini molli,</l>
<l>e fuor l'acqua spicciar con più rampolli:</l>
</lg>
<lg type="ottava"><head>112</head>
<l>così, mentre Ruggiero e Mandricardo</l>
<l>e Rodomonte son tutti sozzopra,</l>
<l>ch'ognun vuol dimostrarsi più gagliardo,</l>
<l>et ai compagni rimaner di sopra,</l>
<l>Marfisa ad acchetarli have riguardo,</l>
<l>e s'affatica, e perde il tempo e l'opra;</l>
<l>che, come ne spicca uno e lo ritira,</l>
<l>gli altri duo risalir vede con ira.</l>
</lg>
<lg type="ottava"><head>113</head>
<l>Marfisa, che volea porgli d'accordo,</l>
<l>dicea: - Signori, udite il mio consiglio:</l>
<l>differire ogni lite è buon ricordo</l>
<l>fin ch'Agramante sia fuor di periglio.</l>
<l>S'ognun vuole al suo fatto essere ingordo,</l>
<l>anch'io con Mandricardo mi ripiglio;</l>
<l>e vo' vedere al fin se guadagnarme,</l>
<l>come egli ha detto, è buon per forza d'arme.</l>
</lg>
<lg type="ottava"><head>114</head>
<l>Ma se si de' soccorrere Agramante,</l>
<l>soccorrasi, e tra noi non si contenda. -</l>
<l>- Per me non si starà d'andare inante</l>
<l>(disse Ruggier), pur che 'l destrier si renda.</l>
<l>O che mi dia il cavallo, a far di tante</l>
<l>una parola, o che da me il difenda:</l>
<l>o che qui morto ho da restare, o ch'io</l>
<l>in campo ho da tornar sul destrier mio. -</l>
</lg>
<lg type="ottava"><head>115</head>
<l>Rispose Rodomonte: - Ottener questo</l>
<l>non fia così, come quell'altro, lieve. -</l>
<l>E seguitò dicendo: - Io ti protesto</l>
<l>che, s'alcun danno il nostro re riceve,</l>
<l>fia per tua colpa; ch'io per me non resto</l>
<l>di fare a tempo quel che far si deve. -</l>
<l>Ruggiero a quel protesto poco bada;</l>
<l>ma stretto dal furor stringe la spada.</l>
</lg>
<lg type="ottava"><head>116</head>
<l>Al re d'Algier come cingial si scaglia,</l>
<l>e l'urta con lo scudo e con la spalla;</l>
<l>e in modo lo disordina e sbarraglia,</l>
<l>che fa che d'una staffa il piè gli falla.</l>
<l>Mandricardo gli grida: - O la battaglia</l>
<l>differisci, Ruggiero, o meco fàlla; -</l>
<l>e crudele e fellon più che mai fosse,</l>
<l>Ruggier su l'elmo in questo dir percosse.</l>
</lg>
<lg type="ottava"><head>117</head>
<l>Fin sul collo al destrier Ruggier s'inchina,</l>
<l>né, quando vuolsi rilevar, si puote;</l>
<l>perché gli sopragiunge la ruina</l>
<l>del figlio d'Ulien che lo percuote.</l>
<l>Se non era di tempra adamantina,</l>
<l>fesso l'elmo gli avria fin tra le gote.</l>
<l>Apre Ruggier le mani per l'ambascia,</l>
<l>e l'una il fren, l'altra la spada lascia.</l>
</lg>
<lg type="ottava"><head>118</head>
<l>Se lo porta il destrier per la campagna:</l>
<l>dietro gli resta in terra Balisarda.</l>
<l>Marfisa che quel dì fatta compagna</l>
<l>se gli era d'arme, par ch'avampi et arda,</l>
<l>che solo fra que' duo così rimagna:</l>
<l>e come era magnanima e gagliarda,</l>
<l>si drizza a Mandricardo, e col potere</l>
<l>ch'avea maggior, sopra la testa il fiere.</l>
</lg>
<lg type="ottava"><head>119</head>
<l>Rodomonte a Ruggier dietro si spinge:</l>
<l>vinto è Frontin, s'un'altra gli n'appicca;</l>
<l>ma Ricciardetto con Vivian si stringe,</l>
<l>e tra Ruggiero e 'l Saracin si ficca.</l>
<l>L'uno urta Rodomonte e lo rispinge,</l>
<l>e da Ruggier per forza lo dispicca;</l>
<l>l'altro la spada sua, che fu Viviano,</l>
<l>pone a Ruggier, già risentito, in mano.</l>
</lg>
<lg type="ottava"><head>120</head>
<l>Tosto che 'l buon Ruggiero in sé ritorna,</l>
<l>e che Vivian la spada gli appresenta,</l>
<l>a vendicar l'ingiuria non soggiorna,</l>
<l>e verso il re d'Algier ratto s'aventa,</l>
<l>come il leon che tolto su le corna</l>
<l>dal bue sia stato, e che 'l dolor non senta:</l>
<l>sì sdegno et ira et impeto l'affretta,</l>
<l>stimula e sferza a far la sua vendetta.</l>
</lg>
<lg type="ottava"><head>121</head>
<l>Ruggier sul capo al Saracin tempesta:</l>
<l>e se la spada sua si ritrovasse,</l>
<l>che, come ho detto, al comminciar di questa</l>
<l>pugna, di man gran fellonia gli trasse,</l>
<l>mi credo ch'a difendere la testa</l>
<l>di Rodomonte l'elmo non bastasse,</l>
<l>l'elmo che fece il re far di Babelle</l>
<l>quando muover pensò guerra alle stelle.</l>
</lg>
<lg type="ottava"><head>122</head>
<l>La Discordia, credendo non potere</l>
<l>altro esser quivi che contese e risse,</l>
<l>né vi dovesse mai più luogo avere</l>
<l>o pace o triegua, alla sorella disse</l>
<l>ch'omai sicuramente a rivedere</l>
<l>i monachetti suoi seco venisse.</l>
<l>Lasciànle andare, e stiàn noi dove in fronte</l>
<l>Ruggiero avea ferito Rodomonte.</l>
</lg>
<lg type="ottava"><head>123</head>
<l>Fu il colpo di Ruggier di sì gran forza,</l>
<l>che fece in su la groppa di Frontino</l>
<l>percuoter l'elmo e quella dura scorza</l>
<l>di ch'avea armato il dosso il Saracino,</l>
<l>e lui tre volte e quattro a poggia e ad orza</l>
<l>piegar per gire in terra a capo chino;</l>
<l>e la spada egli ancora avria perduta,</l>
<l>se legata alla man non fosse suta.</l>
</lg>
<lg type="ottava"><head>124</head>
<l>Avea Marfisa a Mandricardo intanto</l>
<l>fatto sudar la fronte, il viso e il petto,</l>
<l>et egli aveva a lei fatto altretanto;</l>
<l>ma sì l'osbergo d'ambi era perfetto,</l>
<l>che mai potêr falsarlo in nessun canto,</l>
<l>e stati eran sin qui pari in effetto:</l>
<l>ma in un voltar che fece il suo destriero,</l>
<l>bisogno ebbe Marfisa di Ruggiero.</l>
</lg>
<lg type="ottava"><head>125</head>
<l>Il destrier di Marfisa in un voltarsi</l>
<l>che fece stretto, ov'era molle il prato,</l>
<l>sdrucciolò in guisa, che non poté aitarsi</l>
<l>di non tutto cader sul destro lato;</l>
<l>e nel volere in fretta rilevarsi,</l>
<l>da Brigliador fu pel traverso urtato,</l>
<l>con che il pagan poco cortese venne;</l>
<l>sì che cader di nuovo gli convenne.</l>
</lg>
<lg type="ottava"><head>126</head>
<l>Ruggier che la donzella a mal partito</l>
<l>vide giacer, non differì il soccorso,</l>
<l>or che l'agio n'avea, poi che stordito</l>
<l>da sé lontan quell'altro era trascorso:</l>
<l>ferì su l'elmo il Tartaro; e partito</l>
<l>quel colpo gli avria il capo, come un torso,</l>
<l>se Ruggier Balisarda avesse avuta,</l>
<l>o Mandricardo in capo altra barbuta.</l>
</lg>
<lg type="ottava"><head>127</head>
<l>Il re d'Algier che si risente in questo,</l>
<l>si volge intorno, e Ricciardetto vede;</l>
<l>e si ricorda che gli fu molesto</l>
<l>dianzi, quando soccorso a Ruggier diede.</l>
<l>A lui si drizza, e saria stato presto</l>
<l>a darli del ben fare aspra mercede,</l>
<l>se con grande arte e nuovo incanto tosto</l>
<l>non se gli fosse Malagigi opposto.</l>
</lg>
<lg type="ottava"><head>128</head>
<l>Malagigi, che sa d'ogni malia</l>
<l>quel che ne sappia alcun mago eccellente,</l>
<l>ancor che 'l libro suo seco non sia,</l>
<l>con che fermare il sole era possente,</l>
<l>pur la scongiurazione onde solia</l>
<l>commandare ai demonii aveva a mente:</l>
<l>tosto in corpo al ronzino un ne constringe</l>
<l>di Doralice, et in furor lo spinge.</l>
</lg>
<lg type="ottava"><head>129</head>
<l>Nel mansueto ubino che sul dosso</l>
<l>avea la figlia del re Stordilano,</l>
<l>fece entrar un degli angel di Minosso</l>
<l>sol con parole il frate di Viviano:</l>
<l>e quel che dianzi mai non s'era mosso,</l>
<l>se non quanto ubidito avea alla mano,</l>
<l>or d'improviso spiccò in aria un salto,</l>
<l>che trenta piè fu lungo e sedeci alto.</l>
</lg>
<lg type="ottava"><head>130</head>
<l>Fu grande il salto, non però di sorte</l>
<l>che ne dovesse alcun perder la sella.</l>
<l>Quando si vide in alto, gridò forte</l>
<l>(che si tenne per morta) la donzella.</l>
<l>Quel ronzin, come il diavol se lo porte,</l>
<l>dopo un gran salto se ne va con quella,</l>
<l>che pur grida soccorso, in tanta fretta,</l>
<l>che non l'avrebbe giunto una saetta.</l>
</lg>
<lg type="ottava"><head>131</head>
<l>Da la battaglia il figlio d'Ulieno</l>
<l>si levò al primo suon di quella voce;</l>
<l>e dove furiava il palafreno,</l>
<l>per la donna aiutar n'andò veloce.</l>
<l>Mandricardo di lui non fece meno,</l>
<l>né più a Ruggier, né più a Marfisa nòce;</l>
<l>ma, senza chieder loro o paci o tregue,</l>
<l>e Rodomonte e Doralice segue.</l>
</lg>
<lg type="ottava"><head>132</head>
<l>Marfisa intanto si levò di terra,</l>
<l>e tutta ardendo di disdegno e d'ira,</l>
<l>credesi far la sua vendetta, et erra;</l>
<l>che troppo lungi il suo nimico mira.</l>
<l>Ruggier, ch'aver tal fin vede la guerra,</l>
<l>rugge come un leon, non che sospira.</l>
<l>Ben sanno che Frontino e Brigliadoro</l>
<l>giunger non ponno coi cavalli loro.</l>
</lg>
<lg type="ottava"><head>133</head>
<l>Ruggier non vuol cessar fin che decisa</l>
<l>col re d'Algier non l'abbia del cavallo:</l>
<l>non vuol quietar il Tartaro Marfisa,</l>
<l>che provato a suo senno anco non hallo.</l>
<l>Lasciar la sua querela a questa guisa</l>
<l>parrebbe all'uno e all'altro troppo fallo.</l>
<l>Di commune parer disegno fassi</l>
<l>di chi offesi gli avea seguire i passi.</l>
</lg>
<lg type="ottava"><head>134</head>
<l>Nel campo saracin li troveranno,</l>
<l>quando non possan ritrovarli prima;</l>
<l>che per levar l'assedio iti seranno,</l>
<l>prima che 'l re di Francia il tutto opprima.</l>
<l>Così dirittamente se ne vanno</l>
<l>dove averli a man salva fanno stima.</l>
<l>Già non andò Ruggier così di botto,</l>
<l>che non facesse ai suoi compagni motto.</l>
</lg>
<lg type="ottava"><head>135</head>
<l>Ruggier se ne ritorna ove in disparte</l>
<l>era il fratel de la sua donna bella,</l>
<l>e se gli proferisce in ogni parte</l>
<l>amico, per fortuna e buona e fella:</l>
<l>indi lo priega (e lo fa con bella arte)</l>
<l>che saluti in suo nome la sorella;</l>
<l>e questo così ben gli venne detto,</l>
<l>che né a lui diè né agli altri alcun sospetto.</l>
</lg>
<lg type="ottava"><head>136</head>
<l>E da lui, da Vivian, da Malagigi,</l>
<l>dal ferito Aldigier tolse commiato.</l>
<l>Si proferiro anch'essi alli servigi</l>
<l>di lui, debitor sempre in ogni lato.</l>
<l>Marfisa avea sì il cor d'ire a Parigi,</l>
<l>che 'l salutar gli amici avea scordato;</l>
<l>ma Malagigi andò tanto e Viviano,</l>
<l>che pur la salutaron di lontano;</l>
</lg>
<lg type="ottava"><head>137</head>
<l>e così Ricciardetto; ma Aldigiero</l>
<l>giace, e convien che suo mal grado resti.</l>
<l>Verso Parigi avean preso il sentiero</l>
<l>quelli duo prima, et or lo piglian questi.</l>
<l>Dirvi, Signor, ne l'altro canto spero</l>
<l>miracolosi e sopraumani gesti,</l>
<l>che con danno degli uomini di Carlo</l>
<l>ambe le coppie fêr, di ch'io vi parlo.</l>
</lg>
</div1>

<div1 type="canto">
<head>Canto 27</head>
<lg type="ottava"><head>1</head>
<l>Molti consigli de le donne sono</l>
<l>meglio improviso, ch'a pensarvi, usciti;</l>
<l>che questo è speziale e proprio dono</l>
<l>fra tanti e tanti lor dal ciel largiti.</l>
<l>Ma può mal quel degli uomini esser buono,</l>
<l>che maturo discorso non aiti,</l>
<l>ove non s'abbia a ruminarvi sopra</l>
<l>speso alcun tempo e molto studio et opra.</l>
</lg>
<lg type="ottava"><head>2</head>
<l>Parve, e non fu però buono il consiglio</l>
<l>di Malagigi, ancor che (come ho detto)</l>
<l>per questo di grandissimo periglio</l>
<l>liberassi il cugin suo Ricciardetto.</l>
<l>A levare indi Rodomonte e il figlio</l>
<l>del re Agrican, lo spirto avea constretto,</l>
<l>non avvertendo che sarebbon tratti</l>
<l>dove i cristian ne rimarrian disfatti.</l>
</lg>
<lg type="ottava"><head>3</head>
<l>Ma se spazio a pensarvi avesse avuto,</l>
<l>creder si può che dato similmente</l>
<l>al suo cugino avria debito aiuto,</l>
<l>né fatto danno alla cristiana gente.</l>
<l>Commandare allo spirto avria potuto,</l>
<l>ch'alla via di levante o di ponente</l>
<l>sì dilungata avesse la donzella,</l>
<l>che non n'udisse Francia più novella.</l>
</lg>
<lg type="ottava"><head>4</head>
<l>Così gli amanti suoi l'avrian seguita,</l>
<l>come a Parigi, anco in ogn'altro loco;</l>
<l>ma fu questa avvertenza inavvertita</l>
<l>da Malagigi, per pensarvi poco:</l>
<l>e la Malignità dal ciel bandita,</l>
<l>che sempre vorria sangue e strage e fuoco,</l>
<l>prese la via donde più Carlo afflisse,</l>
<l>poi che nessuna il mastro gli prescrisse.</l>
</lg>
<lg type="ottava"><head>5</head>
<l>Il palafren ch'avea il demonio al fianco,</l>
<l>portò la spaventata Doralice,</l>
<l>che non poté arrestarla fiume, e manco</l>
<l>fossa, bosco, palude, erta o pendice;</l>
<l>fin che per mezzo il campo inglese e franco,</l>
<l>e l'altra moltitudine fautrice</l>
<l>de l'insegne di Cristo, rassegnata</l>
<l>non l'ebbe al padre suo re di Granata.</l>
</lg>
<lg type="ottava"><head>6</head>
<l>Rodomonte col figlio d'Agricane</l>
<l>la seguitaro il primo giorno un pezzo,</l>
<l>che le vedean le spalle, ma lontane:</l>
<l>di vista poi perderonla da sezzo,</l>
<l>e venner per la traccia, come il cane</l>
<l>la lepre o il capriol trovare avezzo;</l>
<l>né si fermâr, che furo in parte, dove</l>
<l>di lei ch'era col padre ebbono nuove.</l>
</lg>
<lg type="ottava"><head>7</head>
<l>Guardati, Carlo, che 'l ti viene adosso</l>
<l>tanto furor, ch'io non ti veggo scampo:</l>
<l>né questi pur, ma 'l re Gradasso è mosso</l>
<l>con Sacripante a danno del tuo campo.</l>
<l>Fortuna, per toccarti fin all'osso,</l>
<l>ti tolle a un tempo l'uno e l'altro lampo</l>
<l>di forza e di saper, che vivea teco;</l>
<l>e tu rimaso in tenebre sei cieco.</l>
</lg>
<lg type="ottava"><head>8</head>
<l>Io ti dico d'Orlando e di Rinaldo;</l>
<l>che l'uno al tutto furioso e folle,</l>
<l>al sereno, alla pioggia, al freddo, al caldo,</l>
<l>nudo va discorrendo il piano e 'l colle:</l>
<l>l'altro, con senno non troppo più saldo,</l>
<l>d'appresso al gran bisogno ti si tolle;</l>
<l>che non trovando Angelica in Parigi,</l>
<l>si parte, e va cercandone vestigi.</l>
</lg>
<lg type="ottava"><head>9</head>
<l>Un fraudolente vecchio incantatore</l>
<l>gli fe' (come a principio vi si disse)</l>
<l>creder per un fantastico suo errore,</l>
<l>che con Orlando Angelica venisse:</l>
<l>onde di gelosia tocco nel core,</l>
<l>de la maggior ch'amante mai sentisse,</l>
<l>venne a Parigi, e come apparve in corte,</l>
<l>d'ire in Bretagna gli toccò per sorte.</l>
</lg>
<lg type="ottava"><head>10</head>
<l>Or fatta la battaglia onde portonne</l>
<l>egli l'onor d'aver chiuso Agramante,</l>
<l>tornò a Parigi, e monister di donne</l>
<l>e case e ròcche cercò tutte quante.</l>
<l>Se murata non è tra le colonne,</l>
<l>l'avria trovata il curioso amante.</l>
<l>Vedendo al fin ch'ella non v'è né Orlando,</l>
<l>amenduo va con gran disio cercando.</l>
</lg>
<lg type="ottava"><head>11</head>
<l>Pensò che dentro Anglante o dentro a Brava</l>
<l>se la godesse Orlando in festa e in giuoco;</l>
<l>e qua e là per ritrovarla andava,</l>
<l>né in quel la ritrovò né in questo loco.</l>
<l>A Parigi di nuovo ritornava,</l>
<l>pensando che tardar dovesse poco</l>
<l>di capitare il paladino al varco;</l>
<l>che 'l suo star fuor non era senza incarco.</l>
</lg>
<lg type="ottava"><head>12</head>
<l>Un giorno o duo ne la città soggiorna</l>
<l>Rinaldo; e poi ch'Orlando non arriva,</l>
<l>or verso Anglante, or verso Brava torna,</l>
<l>cercando se di lui novella udiva.</l>
<l>Cavalca e quando annotta e quando aggiorna,</l>
<l>alla fresca alba e all'ardente ora estiva;</l>
<l>e fa al lume del sole e de la luna</l>
<l>dugento volte questa via, non ch'una.</l>
</lg>
<lg type="ottava"><head>13</head>
<l>Ma l'antiquo aversario, il qual fece Eva</l>
<l>all'interdetto pome alzar la mano,</l>
<l>a Carlo un giorno i lividi occhi leva,</l>
<l>che 'l buon Rinaldo era da lui lontano;</l>
<l>e vedendo la rotta che poteva</l>
<l>darsi in quel punto al populo cristiano,</l>
<l>quanta eccellenzia d'arme al mondo fusse</l>
<l>fra tutti i Saracini, ivi condusse.</l>
</lg>
<lg type="ottava"><head>14</head>
<l>Al re Gradasso e al buon re Sacripante,</l>
<l>ch'eran fatti compagni all'uscir fuore</l>
<l>de la piena d'error casa d'Atlante,</l>
<l>di venire in soccorso messe in core</l>
<l>alle genti assediate d'Agramante,</l>
<l>e a distruzion di Carlo imperatore:</l>
<l>et egli per l'incognite contrade</l>
<l>fe' lor la scorta e agevolò le strade.</l>
</lg>
<lg type="ottava"><head>15</head>
<l>Et ad un altro suo diede negozio</l>
<l>d'affrettar Rodomonte e Mandricardo</l>
<l>per le vestigie donde l'altro sozio</l>
<l>a condur Doralice non è tardo.</l>
<l>Ne manda ancora un altro, perché in ozio</l>
<l>non stia Marfisa né Ruggier gagliardo;</l>
<l>ma chi guidò l'ultima coppia tenne</l>
<l>la briglia più, né quando gli altri venne.</l>
</lg>
<lg type="ottava"><head>16</head>
<l>La coppia di Marfisa e di Ruggiero</l>
<l>di mezza ora più tarda si condusse;</l>
<l>però ch'astutamente l'angel nero,</l>
<l>volendo agli cristian dar de le busse,</l>
<l>provide che la lite del destriero</l>
<l>per impedire il suo desir non fusse,</l>
<l>che rinovata si saria, se giunto</l>
<l>fosse Ruggiero e Rodomonte a un punto.</l>
</lg>
<lg type="ottava"><head>17</head>
<l>I quattro primi si trovaro insieme</l>
<l>onde potean veder gli alloggiamenti</l>
<l>de l'esercito oppresso e di chi 'l preme,</l>
<l>e le bandiere in che feriano i venti.</l>
<l>Si consigliaro alquanto; e fur l'estreme</l>
<l>conclusion dei lor ragionamenti</l>
<l>di dare aiuto, mal grado di Carlo,</l>
<l>al re Agramante, e de l'assedio trarlo.</l>
</lg>
<lg type="ottava"><head>18</head>
<l>Stringonsi insieme, e prendono la via</l>
<l>per mezzo ove s'alloggiano i cristiani,</l>
<l>gridando Africa e Spagna tuttavia;</l>
<l>e si scopriro in tutto esser pagani.</l>
<l>Pel campo, arme, arme risonar s'udia;</l>
<l>ma menar si sentîr prima le mani:</l>
<l>e de la retroguardia una gran frotta,</l>
<l>non ch'assalita sia, ma fugge in rotta.</l>
</lg>
<lg type="ottava"><head>19</head>
<l>L'esercito cristian mosso a tumulto</l>
<l>sozzopra va senza sapere il fatto.</l>
<l>Estima alcun che sia un usato insulto</l>
<l>che Svizzari o Guasconi abbino fatto.</l>
<l>Ma perch'alla più parte è il caso occulto,</l>
<l>s'aduna insieme ogni nazion di fatto,</l>
<l>altri a suon di tamburo, altri di tromba:</l>
<l>grande è 'l rumore, e fin al ciel rimbomba.</l>
</lg>
<lg type="ottava"><head>20</head>
<l>Il magno imperator, fuor che la testa,</l>
<l>è tutto armato, e i paladini ha presso;</l>
<l>e domandando vien che cosa è questa</l>
<l>che le squadre in disordine gli ha messo;</l>
<l>e minacciando, or questi or quelli arresta;</l>
<l>e vede a molti il viso o il petto fesso,</l>
<l>ad altri insanguinare o il capo o il gozzo,</l>
<l>alcun tornar con mano o braccio mozzo.</l>
</lg>
<lg type="ottava"><head>21</head>
<l>Giunge più inanzi, e ne ritrova molti</l>
<l>giacere in terra, anzi in vermiglio lago</l>
<l>nel proprio sangue orribilmente involti,</l>
<l>né giovar lor può medico né mago;</l>
<l>e vede dagli busti i capi sciolti</l>
<l>e braccia e gambe con crudele imago;</l>
<l>e ritrova dai primi alloggiamenti</l>
<l>agli ultimi per tutto uomini spenti.</l>
</lg>
<lg type="ottava"><head>22</head>
<l>Dove passato era il piccol drappello,</l>
<l>di chiara fama eternamente degno,</l>
<l>per lunga riga era rimaso quello</l>
<l>al mondo sempre memorabil segno.</l>
<l>Carlo mirando va il crudel macello,</l>
<l>maraviglioso, e pien d'ira e di sdegno,</l>
<l>come alcuno, in cui danno il fulgur venne,</l>
<l>cerca per casa ogni sentier che tenne.</l>
</lg>
<lg type="ottava"><head>23</head>
<l>Non era agli ripari anco arrivato</l>
<l>del re african questo primiero aiuto,</l>
<l>che con Marfisa fu da un altro lato</l>
<l>l'animoso Ruggier sopravenuto.</l>
<l>Poi ch'una volta o due l'occhio aggirato</l>
<l>ebbe la degna coppia, e ben veduto</l>
<l>qual via più breve per soccorrer fosse</l>
<l>l'assediato signor, ratto si mosse.</l>
</lg>
<lg type="ottava"><head>24</head>
<l>Come quando si dà fuoco alla mina,</l>
<l>pel lungo solco de la negra polve</l>
<l>licenziosa fiamma arde e camina</l>
<l>sì ch'occhio a dietro a pena se le volve;</l>
<l>e qual si sente poi l'alta ruina</l>
<l>che 'l duro sasso o il grosso muro solve:</l>
<l>così Ruggiero e Marfisa veniro,</l>
<l>e tai ne la battaglia si sentiro.</l>
</lg>
<lg type="ottava"><head>25</head>
<l>Per lungo e per traverso a fender teste</l>
<l>incominciaro, e tagliar braccia e spalle</l>
<l>de le turbe che male erano preste</l>
<l>ad espedire e sgombrar loro il calle.</l>
<l>C'ha notato il passar de le tempeste,</l>
<l>ch'una parte d'un monte o d'una valle</l>
<l>offende, e l'altra lascia, s'appresenti</l>
<l>la via di questi duo fra quelle genti.</l>
</lg>
<lg type="ottava"><head>26</head>
<l>Molti che dal furor di Rodomonte</l>
<l>e di quegli altri primi eran fuggiti,</l>
<l>Dio ringraziavan ch'avea lor sì pronte</l>
<l>gambe concesse, e piedi sì espediti;</l>
<l>e poi, dando del petto e de la fronte</l>
<l>in Marfisa e in Ruggier, vedean scherniti,</l>
<l>come l'uom né per star né per fuggire,</l>
<l>al suo fisso destin può contradire.</l>
</lg>
<lg type="ottava"><head>27</head>
<l>Chi fugge l'un pericolo, rimane</l>
<l>ne l'altro, e paga il fio d'ossa e di polpe.</l>
<l>Così cader coi figli in bocca al cane</l>
<l>suol, sperando fuggir, timida volpe,</l>
<l>poi che la caccia de l'antique tane</l>
<l>il suo vicin che le dà mille colpe,</l>
<l>e cautamente con fumo e con fuoco</l>
<l>turbata l'ha da non temuto loco.</l>
</lg>
<lg type="ottava"><head>28</head>
<l>Negli ripari entrò de' Saracini</l>
<l>Marfisa con Ruggiero a salvamento.</l>
<l>Quivi tutti con gli occhi al ciel supini</l>
<l>Dio ringraziâr del buono avvenimento.</l>
<l>Or non v'è più timor de' paladini:</l>
<l>il più tristo pagan ne sfida cento;</l>
<l>et è concluso che senza riposo</l>
<l>si torni a fare il campo sanguinoso.</l>
</lg>
<lg type="ottava"><head>29</head>
<l>Corni, bussoni, timpani moreschi</l>
<l>empieno il ciel di formidabil suoni:</l>
<l>ne l'aria tremolare ai venti freschi</l>
<l>si veggon le bandiere e i gonfaloni.</l>
<l>Da l'altra parte i capitan carleschi</l>
<l>stringon con Alamanni e con Britoni</l>
<l>quei di Francia, d'Italia e d'Inghilterra;</l>
<l>e si mesce aspra e sanguinosa guerra.</l>
</lg>
<lg type="ottava"><head>30</head>
<l>La forza del terribil Rodomonte,</l>
<l>quella di Mandricardo furibondo,</l>
<l>quella del buon Ruggier, di virtù fonte,</l>
<l>del re Gradasso, sì famoso al mondo,</l>
<l>e di Marfisa l'intrepida fronte,</l>
<l>col re circasso a nessun mai secondo,</l>
<l>feron chiamar san Gianni e san Dionigi</l>
<l>al re di Francia, e ritrovar Parigi.</l>
</lg>
<lg type="ottava"><head>31</head>
<l>Di questi cavallieri e di Marfisa</l>
<l>l'ardire invitto e la mirabil possa</l>
<l>non fu, Signor, di sorte, non fu in guisa</l>
<l>ch'imaginar, non che descriver possa.</l>
<l>Quindi si può stimar che gente uccisa</l>
<l>fosse quel giorno, e che crudel percossa</l>
<l>avesse Carlo. Arroge poi con loro,</l>
<l>con Ferraù più d'un famoso Moro.</l>
</lg>
<lg type="ottava"><head>32</head>
<l>Molti per fretta s'affogaro in Senna</l>
<l>(che 'l ponte non potea supplire a tanti),</l>
<l>e desiâr, come Icaro, la penna,</l>
<l>perché la morte avean dietro e davanti.</l>
<l>Eccetto Uggieri e il marchese di Vienna,</l>
<l>i paladin fur presi tutti quanti.</l>
<l>Olivier ritornò ferito sotto</l>
<l>la spalla destra, Uggier col capo rotto.</l>
</lg>
<lg type="ottava"><head>33</head>
<l>E se, come Rinaldo e come Orlando,</l>
<l>lasciato Brandimarte avesse il giuoco,</l>
<l>Carlo n'andava di Parigi in bando,</l>
<l>se potea vivo uscir di sì gran fuoco.</l>
<l>Ciò che poté, fe' Brandimarte, e quando</l>
<l>non poté più, diede alla furia loco.</l>
<l>Così Fortuna ad Agramante arrise,</l>
<l>ch'un'altra volta a Carlo assedio mise.</l>
</lg>
<lg type="ottava"><head>34</head>
<l>Di vedovelle i gridi e le querele,</l>
<l>e d'orfani fanciulli e di vecchi orbi,</l>
<l>ne l'eterno seren dove Michele</l>
<l>sedea, salîr fuor di questi aer torbi;</l>
<l>e gli fecion veder come il fedele</l>
<l>popul preda de' lupi era e de' corbi,</l>
<l>di Francia, d'Inghilterra e di Lamagna,</l>
<l>che tutta avea coperta la campagna.</l>
</lg>
<lg type="ottava"><head>35</head>
<l>Nel viso s'arrossì l'angel beato,</l>
<l>parendogli che mal fosse ubidito</l>
<l>al Creatore, e si chiamò ingannato</l>
<l>da la Discordia perfida e tradito.</l>
<l>D'accender liti tra i pagani dato</l>
<l>le avea l'assunto, e mal era esequito;</l>
<l>anzi tutto il contrario al suo disegno</l>
<l>parea aver fatto, a chi guardava al segno.</l>
</lg>
<lg type="ottava"><head>36</head>
<l>Come servo fedel, che più d'amore</l>
<l>che di memoria abondi, e che s'aveggia</l>
<l>aver messo in oblio cosa ch'a core</l>
<l>quanto la vita e l'anima aver deggia,</l>
<l>studia con fretta d'emendar l'errore,</l>
<l>né vuol che prima il suo signor lo veggia;</l>
<l>così l'angelo a Dio salir non vòlse,</l>
<l>se de l'obligo prima non si sciolse.</l>
</lg>
<lg type="ottava"><head>37</head>
<l>Al monister, dove altre volte avea</l>
<l>la Discordia veduta, drizzò l'ali.</l>
<l>Trovolla ch'in capitulo sedea</l>
<l>a nuova elezion degli ufficiali;</l>
<l>e di veder diletto si prendea,</l>
<l>volar pel capo a' frati i breviali.</l>
<l>Le man le pose l'angelo nel crine,</l>
<l>e pugna e calci le diè senza fine.</l>
</lg>
<lg type="ottava"><head>38</head>
<l>Indi le roppe un manico di croce</l>
<l>per la testa, pel dosso e per le braccia.</l>
<l>Mercé grida la misera a gran voce,</l>
<l>e le genocchia al divin nunzio abbraccia.</l>
<l>Michel non l'abandona, che veloce</l>
<l>nel campo del re d'Africa la caccia;</l>
<l>e poi le dice: - Aspettati aver peggio,</l>
<l>se fuor di questo campo più ti veggio. -</l>
</lg>
<lg type="ottava"><head>39</head>
<l>Come che la Discordia avesse rotto</l>
<l>tutto il dosso e le braccia, pur temendo</l>
<l>un'altra volta ritrovarsi sotto</l>
<l>a quei gran colpi, a quel furor tremendo,</l>
<l>corre a pigliare i mantici di botto,</l>
<l>et agli accesi fuochi esca aggiungendo,</l>
<l>et accendendone altri, fa salire</l>
<l>da molti cori un alto incendio d'ire.</l>
</lg>
<lg type="ottava"><head>40</head>
<l>E Rodomonte e Mandricardo e insieme</l>
<l>Ruggier n'infiamma sì, che inanzi al Moro</l>
<l>li fa tutti venire, or che non preme</l>
<l>Carlo i pagani, anzi il vantaggio è loro.</l>
<l>Le differenzie narrano, et il seme</l>
<l>fanno saper, da cui produtte fôro;</l>
<l>poi del re si rimettono al parere,</l>
<l>chi di lor prima il campo debba avere.</l>
</lg>
<lg type="ottava"><head>41</head>
<l>Marfisa del suo caso anco favella,</l>
<l>e dice che la pugna vuol finire,</l>
<l>che cominciò col Tartaro; perch'ella</l>
<l>provocata da lui vi fu a venire:</l>
<l>né, per dar loco all'altre, volea quella</l>
<l>un'ora, non che un giorno, differire;</l>
<l>ma d'esser prima fa l'instanzia grande,</l>
<l>ch'alla battaglia il Tartaro domande.</l>
</lg>
<lg type="ottava"><head>42</head>
<l>Non men vuol Rodomonte il primo campo</l>
<l>da terminar col suo rival l'impresa,</l>
<l>che per soccorrer l'africano campo</l>
<l>ha già interrotta, e fin a qui sospesa.</l>
<l>Mette Ruggier le sue parole a campo,</l>
<l>e dice che patir troppo gli pesa</l>
<l>che Rodomonte il suo destrier gli tenga,</l>
<l>e ch'a pugna con lui prima non venga.</l>
</lg>
<lg type="ottava"><head>43</head>
<l>Per più intricarla il Tartaro viene anche,</l>
<l>e niega che Ruggiero ad alcun patto</l>
<l>debba l'aquila aver da l'ale bianche;</l>
<l>e d'ira e di furore è così matto,</l>
<l>che vuol, quando dagli altri tre non manche,</l>
<l>combatter tutte le querele a un tratto.</l>
<l>Né più dagli altri ancor saria mancato,</l>
<l>se 'l consenso del re vi fosse stato.</l>
</lg>
<lg type="ottava"><head>44</head>
<l>Con prieghi il re Agramante e buon ricordi</l>
<l>fa quanto può, perché la pace segua;</l>
<l>e quando al fin tutti li vede sordi</l>
<l>non volere assentire a pace o a triegua,</l>
<l>va discorrendo come almen gli accordi</l>
<l>sì, che l'un dopo l'altro il campo assegua:</l>
<l>e pel miglior partito al fin gli occorre</l>
<l>ch'ognuno a sorte il campo s'abbia a tôrre.</l>
</lg>
<lg type="ottava"><head>45</head>
<l>Fe' quattro brevi porre: un Mandricardo</l>
<l>e Rodomonte insieme scritto avea;</l>
<l>ne l'altro era Ruggiero e Mandricardo;</l>
<l>Rodomonte e Ruggier l'altro dicea;</l>
<l>dicea l'altro Marfisa e Mandricardo.</l>
<l>Indi all'arbitrio de l'instabil dea</l>
<l>li fece trarre: e 'l primo fu il signore</l>
<l>di Sarza a uscir con Mandricardo fuore.</l>
</lg>
<lg type="ottava"><head>46</head>
<l>Mandricardo e Ruggier fu nel secondo;</l>
<l>nel terzo fu Ruggiero e Rodomonte;</l>
<l>restò Marfisa e Mandricardo in fondo,</l>
<l>di che la donna ebbe turbata fronte.</l>
<l>Né Ruggier più di lei parve giocondo:</l>
<l>sa che le forze dei duo primi pronte</l>
<l>han tra lor da finir le liti, in guisa</l>
<l>che non ne fia per sé né per Marfisa.</l>
</lg>
<lg type="ottava"><head>47</head>
<l>Giacea non lungi da Parigi un loco,</l>
<l>che volgea un miglio o poco meno intorno:</l>
<l>lo cingea tutto un argine non poco</l>
<l>sublime, a guisa d'un teatro adorno.</l>
<l>Un castel già vi fu, ma a ferro e a fuoco</l>
<l>le mura e i tetti et a ruina andorno.</l>
<l>Un simil può vederne in su la strada,</l>
<l>qual volta a Borgo il Parmigiano vada.</l>
</lg>
<lg type="ottava"><head>48</head>
<l>In questo loco fu la lizza fatta,</l>
<l>di brevi legni d'ogn'intorno chiusa,</l>
<l>per giusto spazio quadra, al bisogno atta,</l>
<l>con due capaci porte, come s'usa.</l>
<l>Giunto il dì ch'al re par che si combatta</l>
<l>tra i cavallier che non ricercan scusa,</l>
<l>furo appresso alle sbarre in ambi i lati</l>
<l>contra i rastrelli i padiglion tirati.</l>
</lg>
<lg type="ottava"><head>49</head>
<l>Nel padiglion ch'è più verso ponente</l>
<l>sta il re d'Algier, c'ha membra di gigante.</l>
<l>Gli pon lo scoglio indosso del serpente</l>
<l>l'ardito Ferraù con Sacripante.</l>
<l>Il re Gradasso e Falsiron possente</l>
<l>sono in quell'altro al lato di levante,</l>
<l>e metton di sua man l'arme troiane</l>
<l>indosso al successor del re Agricane.</l>
</lg>
<lg type="ottava"><head>50</head>
<l>Sedeva in tribunale amplo e sublime</l>
<l>il re d'Africa, e seco era l'Ispano;</l>
<l>poi Stordilano, e l'altre genti prime</l>
<l>che riveria l'esercito pagano.</l>
<l>Beato a chi pôn dare argini e cime</l>
<l>d'arbori stanza che gli alzi dal piano!</l>
<l>Grande è la calca, e grande in ogni lato</l>
<l>populo ondeggia intorno al gran steccato.</l>
</lg>
<lg type="ottava"><head>51</head>
<l>Eran con la regina di Castiglia</l>
<l>regine e principesse e nobil donne</l>
<l>d'Aragon, di Granata e di Siviglia,</l>
<l>e fin di presso all'atlantee colonne:</l>
<l>tra quai di Stordilan sedea la figlia,</l>
<l>che di duo drappi avea le ricche gonne,</l>
<l>l'un d'un rosso mal tinto, e l'altro verde;</l>
<l>ma 'l primo quasi imbianca e il color perde.</l>
</lg>
<lg type="ottava"><head>52</head>
<l>In abito succinta era Marfisa,</l>
<l>qual si convenne a donna et a guerriera.</l>
<l>Termoodonte forse a quella guisa</l>
<l>vide Ippolita ornarsi e la sua schiera.</l>
<l>Già, con la cotta d'arme alla divisa</l>
<l>del re Agramante, in campo venut'era</l>
<l>l'araldo a far divieto e metter leggi,</l>
<l>che né in fatto né in detto alcun parteggi.</l>
</lg>
<lg type="ottava"><head>53</head>
<l>La spessa turba aspetta disiando</l>
<l>la pugna, e spesso incolpa il venir tardo</l>
<l>dei duo famosi cavallieri; quando</l>
<l>s'ode dal padiglion di Mandricardo</l>
<l>alto rumor che vien moltiplicando.</l>
<l>Or sappiate, Signor, che 'l re gagliardo</l>
<l>di Sericana e 'l Tartaro possente</l>
<l>fanno il tumulto e 'l grido che si sente.</l>
</lg>
<lg type="ottava"><head>54</head>
<l>Avendo armato il re di Sericana</l>
<l>di sua man tutto il re di Tartaria,</l>
<l>per porgli al fianco la spada soprana</l>
<l>che già d'Orlando fu, se ne venìa;</l>
<l>quando nel pome scritto Durindana</l>
<l>vide, e 'l quartier ch'Almonte aver solia,</l>
<l>ch'a quel meschin fu tolto ad una fonte</l>
<l>dal giovenetto Orlando in Aspramonte.</l>
</lg>
<lg type="ottava"><head>55</head>
<l>Vedendola, fu certo ch'era quella</l>
<l>tanto famosa del signor d'Anglante,</l>
<l>per cui con grande armata, e la più bella</l>
<l>che giamai si partisse di Levante,</l>
<l>soggiogato avea il regno di Castella,</l>
<l>e Francia vinta esso pochi anni inante:</l>
<l>ma non può imaginarsi come avenga</l>
<l>ch'or Mandricardo in suo poter la tenga.</l>
</lg>
<lg type="ottava"><head>56</head>
<l>E dimandògli se per forza o patto</l>
<l>l'avesse tolta al conte, e dove e quando.</l>
<l>E Mandricardo disse ch'avea fatto</l>
<l>gran battaglia per essa con Orlando;</l>
<l>e come finto quel s'era poi matto,</l>
<l>così coprire il suo timor sperando,</l>
<l>ch'era d'aver continua guerra meco,</l>
<l>fin che la buona spada avesse seco.</l>
</lg>
<lg type="ottava"><head>57</head>
<l>E dicea ch'imitato avea il castore,</l>
<l>il qual si strappa i genitali sui,</l>
<l>vedendosi alle spalle il cacciatore,</l>
<l>che sa che non ricerca altro da lui.</l>
<l>Gradasso non udì tutto il tenore,</l>
<l>che disse: - Non vo' darla a te né altrui:</l>
<l>tanto oro, tanto affanno e tanta gente</l>
<l>ci ho speso, che è ben mia debitamente.</l>
</lg>
<lg type="ottava"><head>58</head>
<l>Cercati pur fornir d'un'altra spada,</l>
<l>ch'io voglio questa, e non ti paia nuovo.</l>
<l>Pazzo o saggio ch'Orlando se ne vada,</l>
<l>averla intendo, ovunque io la ritrovo.</l>
<l>Tu senza testimoni in su la strada</l>
<l>te l'usurpasti: io qui lite ne muovo.</l>
<l>La mia ragion dirà mia scimitarra,</l>
<l>e faremo il giudicio ne la sbarra.</l>
</lg>
<lg type="ottava"><head>59</head>
<l>Prima, di guadagnarla t'apparecchia,</l>
<l>che tu l'adopri contra a Rodomonte.</l>
<l>Di comprar prima l'arme è usanza vecchia,</l>
<l>ch'alla battaglia il cavallier s'affronte. -</l>
<l>- Più dolce suon non mi viene all'orecchia</l>
<l>(rispose alzando il Tartaro la fronte),</l>
<l>che quando di battaglia alcun mi tenta;</l>
<l>ma fa che Rodomonte lo consenta.</l>
</lg>
<lg type="ottava"><head>60</head>
<l>Fa che sia tua la prima, e che si tolga</l>
<l>il re di Sarza la tenzon seconda;</l>
<l>e non ti dubitar ch'io non mi volga,</l>
<l>e ch'a te et ad ogni altro io non risponda. -</l>
<l>Ruggier gridò: - Non vo' che si disciolga</l>
<l>il patto, o più la sorte si confonda:</l>
<l>o Rodomonte in campo prima saglia,</l>
<l>o sia la sua dopo la mia battaglia.</l>
</lg>
<lg type="ottava"><head>61</head>
<l>Se di Gradasso la ragion prevale,</l>
<l>prima acquistar che porre in opra l'arme;</l>
<l>né tu l'aquila mia da le bianche ale</l>
<l>prima usar déi, che non me ne disarme:</l>
<l>ma poi ch'è stato il mio voler già tale,</l>
<l>di mia sentenza non voglio appellarme,</l>
<l>che sia seconda la battaglia mia,</l>
<l>quando del re d'Algier la prima sia.</l>
</lg>
<lg type="ottava"><head>62</head>
<l>Se turbarete voi l'ordine in parte,</l>
<l>io totalmente turbarollo ancora.</l>
<l>Io non intendo il mio scudo lasciarte,</l>
<l>se contra me non lo combatti or ora. -</l>
<l>- Se l'uno e l'altro di voi fosse Marte</l>
<l>(rispose Mandricardo irato allora),</l>
<l>non saria l'un né l'altro atto a vietarme</l>
<l>la buona spada o quelle nobili arme. -</l>
</lg>
<lg type="ottava"><head>63</head>
<l>E tratto da la còlera, aventosse</l>
<l>col pugno chiuso al re di Sericana;</l>
<l>e la man destra in modo gli percosse,</l>
<l>ch'abandonar gli fece Durindana.</l>
<l>Gradasso, non credendo ch'egli fosse</l>
<l>di così folle audacia e così insana,</l>
<l>colto improviso fu, che stava a bada,</l>
<l>e tolta si trovò la buona spada.</l>
</lg>
<lg type="ottava"><head>64</head>
<l>Così scornato, di vergogna e d'ira</l>
<l>nel viso avampa, e par che getti fuoco;</l>
<l>e più l'afflige il caso e lo martira,</l>
<l>poi che gli accade in sì palese loco.</l>
<l>Bramoso di vendetta si ritira,</l>
<l>a trar la scimitarra, a dietro un poco.</l>
<l>Mandricardo in sé tanto si confida,</l>
<l>che Ruggiero anco alla battaglia sfida.</l>
</lg>
<lg type="ottava"><head>65</head>
<l>- Venite pure inanzi amenduo insieme,</l>
<l>e vengane pel terzo Rodomonte,</l>
<l>Africa e Spagna e tutto l'uman seme;</l>
<l>ch'io son per sempremai volger la fronte. -</l>
<l>Così dicendo, quel che nulla teme</l>
<l>mena d'intorno la spada d'Almonte;</l>
<l>lo scudo imbraccia, disdegnoso e fiero,</l>
<l>contra Gradasso e contra il buon Ruggiero.</l>
</lg>
<lg type="ottava"><head>66</head>
<l>- Lascia la cura a me (dicea Gradasso),</l>
<l>ch'io guarisca costui de la pazzia. -</l>
<l>- Per Dio (dicea Ruggier), non te la lasso,</l>
<l>ch'esser convien questa battaglia mia. -</l>
<l>- Va indietro tu! - Vavvi pur tu! - né passo</l>
<l>però tornando, gridan tuttavia;</l>
<l>et attaccossi la battaglia in terzo,</l>
<l>et era per uscirne un strano scherzo,</l>
</lg>
<lg type="ottava"><head>67</head>
<l>se molti non si fossero interposti</l>
<l>a quel furor, non con troppo consiglio;</l>
<l>ch'a spese lor quasi imparâr che costi</l>
<l>voler altri salvar con suo periglio.</l>
<l>Né tutto 'l mondo mai gli avria composti,</l>
<l>se non venìa col re d'Ispagna il figlio</l>
<l>del famoso Troiano, al cui conspetto</l>
<l>tutti ebbon riverenzia e gran rispetto.</l>
</lg>
<lg type="ottava"><head>68</head>
<l>Si fe' Agramante la cagione esporre</l>
<l>di questa nuova lite così ardente:</l>
<l>poi molto affaticossi per disporre</l>
<l>che per quella giornata solamente</l>
<l>a Mandricardo la spada d'Ettorre</l>
<l>concedesse Gradasso umanamente,</l>
<l>tanto ch'avesse fin l'aspra contesa</l>
<l>ch'avea già incontra a Rodomonte presa.</l>
</lg>
<lg type="ottava"><head>69</head>
<l>Mentre studia placarli il re Agramante,</l>
<l>et or con questo et or con quel ragiona;</l>
<l>da l'altro padiglion tra Sacripante</l>
<l>e Rodomonte un'altra lite suona.</l>
<l>Il re circasso (come è detto inante)</l>
<l>stava di Rodomonte alla persona,</l>
<l>et egli e Ferraù gli aveano indotte</l>
<l>l'arme del suo progenitor Nembrotte.</l>
</lg>
<lg type="ottava"><head>70</head>
<l>Et eran poi venuti ove il destriero</l>
<l>facea, mordendo, il ricco fren spumoso;</l>
<l>io dico il buon Frontin, per cui Ruggiero</l>
<l>stava iracondo e più che mai sdegnoso.</l>
<l>Sacripante ch'a por tal cavalliero</l>
<l>in campo avea, mirava curioso</l>
<l>se ben ferrato e ben guernito e in punto</l>
<l>era il destrier, come doveasi a punto.</l>
</lg>
<lg type="ottava"><head>71</head>
<l>E venendo a guardargli più a minuto</l>
<l>i segni, le fattezze isnelle et atte,</l>
<l>ebbe, fuor d'ogni dubbio, conosciuto</l>
<l>che questo era il destrier suo Frontalatte,</l>
<l>che tanto caro già s'avea tenuto,</l>
<l>per cui già avea mille querele fatte;</l>
<l>e poi che gli fu tolto, un tempo vòlse</l>
<l>sempre ire a piedi: in modo gliene dolse.</l>
</lg>
<lg type="ottava"><head>72</head>
<l>Inanzi Albracca glie l'avea Brunello</l>
<l>tolto di sotto quel medesmo giorno</l>
<l>ch'ad Angelica ancor tolse l'annello,</l>
<l>al conte Orlando Balisarda e 'l corno,</l>
<l>e la spada a Marfisa: et avea quello,</l>
<l>dopo che fece in Africa ritorno,</l>
<l>con Balisarda insieme a Ruggier dato,</l>
<l>il qual l'avea Frontin poi nominato.</l>
</lg>
<lg type="ottava"><head>73</head>
<l>Quando conobbe non si apporre in fallo,</l>
<l>disse il Circasso, al re d'Algier rivolto:</l>
<l>- Sappi, signor, che questo è mio cavallo,</l>
<l>ch'ad Albracca di furto mi fu tolto.</l>
<l>Bene avrei testimoni da provallo;</l>
<l>ma perché son da noi lontani molto,</l>
<l>s'alcun lo niega, io gli vo' sostenere</l>
<l>con l'arme in man le mie parole vere.</l>
</lg>
<lg type="ottava"><head>74</head>
<l>Ben son contento, per la compagnia</l>
<l>in questi pochi dì stata fra noi,</l>
<l>che prestato il cavallo oggi ti sia,</l>
<l>ch'io veggo ben che senza far non puoi;</l>
<l>però con patto, se per cosa mia</l>
<l>e prestata da me conoscer vuoi:</l>
<l>altrimente d'averlo non far stima,</l>
<l>o se non lo combatti meco prima. -</l>
</lg>
<lg type="ottava"><head>75</head>
<l>Rodomonte, del quale un più orgoglioso</l>
<l>non ebbe mai tutto il mestier de l'arme;</l>
<l>al quale in esser forte e coraggioso</l>
<l>alcuno antico d'uguagliar non parme;</l>
<l>rispose: - Sacripante, ogn'altro ch'oso,</l>
<l>fuor che tu, fosse in tal modo a parlarme,</l>
<l>con suo mal si saria tosto avveduto</l>
<l>che meglio era per lui di nascer muto.</l>
</lg>
<lg type="ottava"><head>76</head>
<l>Ma per la compagnia che, come hai detto,</l>
<l>novellamente insieme abbiamo presa,</l>
<l>ti son contento aver tanto rispetto,</l>
<l>ch'io t'ammonisca a tardar questa impresa,</l>
<l>fin che de la battaglia veggi effetto,</l>
<l>che fra il Tartaro e me tosto fia accesa:</l>
<l>dove porti uno esempio inanzi spero,</l>
<l>ch'avrai di grazia a dirmi: Abbi il destriero. -</l>
</lg>
<lg type="ottava"><head>77</head>
<l>- Gli è teco cortesia l'esser villano</l>
<l>(disse il Circasso pien d'ira e di isdegno);</l>
<l>ma più chiaro ti dico ora e più piano,</l>
<l>che tu non faccia in quel destrier disegno:</l>
<l>che te lo defendo io, tanto ch'in mano</l>
<l>questa vindice mia spada sostegno;</l>
<l>e metteròvi insino l'ugna e il dente,</l>
<l>se non potrò difenderlo altrimente. -</l>
</lg>
<lg type="ottava"><head>78</head>
<l>Venner da le parole alle contese,</l>
<l>ai gridi, alle minaccie, alla battaglia,</l>
<l>che per molt'ira in più fretta s'accese,</l>
<l>che s'accendesse mai per fuoco paglia.</l>
<l>Rodomonte ha l'osbergo et ogni arnese,</l>
<l>Sacripante non ha piastra né maglia;</l>
<l>ma par (sì ben con lo schermir s'adopra)</l>
<l>che tutto con la spada si ricuopra.</l>
</lg>
<lg type="ottava"><head>79</head>
<l>Non era la possanza e la fierezza</l>
<l>di Rodomonte, ancor ch'era infinita,</l>
<l>più che la providenza e la destrezza</l>
<l>con che sue forze Sacripante aita.</l>
<l>Non voltò ruota mai con più prestezza</l>
<l>il macigno sovran che 'l grano trita,</l>
<l>che faccia Sacripante or mano or piede</l>
<l>di qua di là, dove il bisogno vede.</l>
</lg>
<lg type="ottava"><head>80</head>
<l>Ma Ferraù, ma Serpentino arditi</l>
<l>trasson le spade, e si cacciâr tra loro,</l>
<l>dal re Grandonio, da Isolier seguiti,</l>
<l>da molt'altri signor del popul Moro.</l>
<l>Questi erano i romori, i quali uditi</l>
<l>ne l'altro padiglion fur da costoro,</l>
<l>quivi per accordar venuti invano</l>
<l>col Tartaro, Ruggiero e 'l Sericano.</l>
</lg>
<lg type="ottava"><head>81</head>
<l>Venne chi la novella al re Agramante</l>
<l>riportò certa, come pel destriero</l>
<l>avea con Rodomonte Sacripante</l>
<l>incominciato un aspro assalto e fiero.</l>
<l>Il re, confuso di discordie tante,</l>
<l>disse a Marsilio: - Abbi tu qui pensiero</l>
<l>che fra questi guerrier non segua peggio,</l>
<l>mentre all'altro disordine io proveggio. -</l>
</lg>
<lg type="ottava"><head>82</head>
<l>Rodomonte, che 'l re, suo signor, mira,</l>
<l>frena l'orgoglio, e torna indietro il passo;</l>
<l>né con minor rispetto si ritira</l>
<l>al venir d'Agramante il re circasso.</l>
<l>Quel domanda la causa di tant'ira</l>
<l>con real viso e parlar grave e basso:</l>
<l>e cerca, poi che n'ha compreso il tutto,</l>
<l>porli d'accordo; e non vi fa alcun frutto.</l>
</lg>
<lg type="ottava"><head>83</head>
<l>Il re circasso il suo destrier non vuole</l>
<l>ch'al re d'Algier più lungamente resti,</l>
<l>se non s'umilia tanto di parole,</l>
<l>che lo venga a pregar che glie lo presti.</l>
<l>Rodomonte, superbo come suole,</l>
<l>gli risponde: - Né 'l ciel, né tu faresti</l>
<l>che cosa che per forza aver potessi,</l>
<l>da altri, che da me, mai conoscessi. -</l>
</lg>
<lg type="ottava"><head>84</head>
<l>Il re chiede al Circasso, che ragione</l>
<l>ha nel cavallo, e come gli fu tolto:</l>
<l>e quel di parte in parte il tutto espone,</l>
<l>et esponendo s'arrossisce in volto,</l>
<l>quando gli narra che 'l sottil ladrone,</l>
<l>ch'in un alto pensier l'aveva colto,</l>
<l>la sella su quattro aste gli suffolse,</l>
<l>e di sotto il destrier nudo gli tolse.</l>
</lg>
<lg type="ottava"><head>85</head>
<l>Marfisa che tra gli altri al grido venne,</l>
<l>tosto che 'l furto del cavallo udì,</l>
<l>in viso si turbò, che le sovenne</l>
<l>che perdé la sua spada ella quel dì:</l>
<l>e quel destrier che parve aver le penne</l>
<l>da lei fuggendo, riconobbe qui:</l>
<l>riconobbe anco il buon re Sacripante,</l>
<l>che non avea riconosciuto inante.</l>
</lg>
<lg type="ottava"><head>86</head>
<l>Gli altri ch'erano intorno, e che vantarsi</l>
<l>Brunel di questo aveano udito spesso,</l>
<l>verso lui cominciaro a rivoltarsi,</l>
<l>e far palesi cenni ch'era desso;</l>
<l>Marfisa sospettando, ad informarsi</l>
<l>da questo e da quell'altro ch'avea appresso,</l>
<l>tanto che venne a ritrovar che quello</l>
<l>che le tolse la spada era Brunello:</l>
</lg>
<lg type="ottava"><head>87</head>
<l>e seppe che pel furto onde era degno</l>
<l>che gli annodasse il collo un capestro unto,</l>
<l>dal re Agramante al tingitano regno</l>
<l>fu, con esempio inusitato, assunto.</l>
<l>Marfisa, rinfrescando il vecchio sdegno,</l>
<l>disegnò vendicarsene a quel punto,</l>
<l>e punir scherni e scorni che per strada</l>
<l>fatti l'avea sopra la tolta spada.</l>
</lg>
<lg type="ottava"><head>88</head>
<l>Dal suo scudier l'elmo allacciar si fece;</l>
<l>che del resto de l'arme era guernita.</l>
<l>Senza osbergo io non trovo che mai diece</l>
<l>volte fosse veduta alla sua vita,</l>
<l>dal giorno ch'a portarlo assuefece</l>
<l>la sua persona, oltre ogni fede ardita.</l>
<l>Con l'elmo in capo andò dove fra i primi</l>
<l>Brunel sedea negli argini sublimi.</l>
</lg>
<lg type="ottava"><head>89</head>
<l>Gli diede a prima giunta ella di piglio</l>
<l>in mezzo il petto, e da terra levollo,</l>
<l>come levar suol col falcato artiglio</l>
<l>talvolta la rapace aquila il pollo;</l>
<l>e là dove la lite inanzi al figlio</l>
<l>era del re Troian, così portollo.</l>
<l>Brunel, che giunto in male man si vede,</l>
<l>pianger non cessa e domandar mercede.</l>
</lg>
<lg type="ottava"><head>90</head>
<l>Sopra tutti i rumor, strepiti e gridi,</l>
<l>di che 'l campo era pien quasi ugualmente,</l>
<l>Brunel, ch'ora pietade ora sussidi</l>
<l>domandando venìa, così si sente,</l>
<l>ch'al suono de' ramarichi e de' stridi</l>
<l>si fa d'intorno accor tutta la gente.</l>
<l>Giunta inanzi al re d'Africa, Marfisa</l>
<l>con viso altier gli dice in questa guisa:</l>
</lg>
<lg type="ottava"><head>91</head>
<l>- Io voglio questo ladro tuo vasallo</l>
<l>con le mie mani impender per la gola,</l>
<l>perché il giorno medesmo che 'l cavallo</l>
<l>a costui tolle, a me la spada invola.</l>
<l>Ma se gli è alcun che voglia dir ch'io fallo,</l>
<l>facciasi inanzi e dica una parola;</l>
<l>ch'in tua presenzia gli vo' sostenere</l>
<l>che se ne mente, e ch'io fo il mio dovere.</l>
</lg>
<lg type="ottava"><head>92</head>
<l>Ma perché si potria forse imputarme</l>
<l>c'ho atteso a farlo in mezzo a tante liti,</l>
<l>mentre che questi più famosi in arme</l>
<l>d'altre querele son tutti impediti;</l>
<l>tre giorni ad impiccarlo io vo' indugiarme:</l>
<l>intanto o vieni, o manda chi l'aiti;</l>
<l>che dopo, se non fia chi me lo vieti,</l>
<l>farò di lui mille uccellacci lieti.</l>
</lg>
<lg type="ottava"><head>93</head>
<l>Di qui presso a tre leghe a quella torre</l>
<l>che siede inanzi ad un piccol boschetto,</l>
<l>senza più compagnia mi vado a porre,</l>
<l>che d'una mia donzella e d'un valletto.</l>
<l>S'alcuno ardisce di venirmi a tôrre</l>
<l>questo ladron, là venga, ch'io l'aspetto. -</l>
<l>Così disse ella; e dove disse, prese</l>
<l>tosto la via, né più risposta attese.</l>
</lg>
<lg type="ottava"><head>94</head>
<l>Sul collo inanzi del destrier si pone</l>
<l>Brunel, che tuttavia tien per le chiome.</l>
<l>Piange il misero e grida, e le persone,</l>
<l>in che sperar solia, chiama per nome.</l>
<l>Resta Agramante in tal confusione</l>
<l>di questi intrichi, che non vede come</l>
<l>poterli sciorre; e gli par via più greve</l>
<l>che Marfisa Brunel così gli leve.</l>
</lg>
<lg type="ottava"><head>95</head>
<l>Non che l'apprezzi o che gli porti amore,</l>
<l>anzi più giorni son che l'odia molto;</l>
<l>e spesso ha d'impiccarlo avuto in core,</l>
<l>dopo che gli era stato l'annel tolto.</l>
<l>Ma questo atto gli par contra il suo onore,</l>
<l>sì che n'avampa di vergogna in volto.</l>
<l>Vuole in persona egli seguirla in fretta,</l>
<l>e a tutto suo poter farne vendetta.</l>
</lg>
<lg type="ottava"><head>96</head>
<l>Ma il re Sobrino, il quale era presente,</l>
<l>da questa impresa molto il dissuade,</l>
<l>dicendogli che mal conveniente</l>
<l>era all'altezza di sua maestade,</l>
<l>se ben avesse d'esserne vincente</l>
<l>ferma speranza e certa sicurtade:</l>
<l>più ch'onor, gli fia biasmo, che si dica</l>
<l>ch'abbia vinta una femina a fatica.</l>
</lg>
<lg type="ottava"><head>97</head>
<l>Poco l'onore, e molto era il periglio</l>
<l>d'ogni battaglia che con lei pigliasse;</l>
<l>e che gli dava per miglior consiglio,</l>
<l>che Brunello alle forche aver lasciasse;</l>
<l>e se credesse ch'uno alzar di ciglio</l>
<l>a torlo dal capestro gli bastasse,</l>
<l>non dovea alzarlo, per non contradire</l>
<l>che s'abbia la giustizia ad esequire.</l>
</lg>
<lg type="ottava"><head>98</head>
<l>- Potrai mandare un che Marfisa prieghi</l>
<l>(dicea) ch'in questo giudice ti faccia,</l>
<l>con promission ch'al ladroncel si leghi</l>
<l>il laccio al collo, e a lei si sodisfaccia;</l>
<l>e quando anco ostinata te lo nieghi,</l>
<l>se l'abbia, e il suo desir tutto compiaccia:</l>
<l>pur che da tua amicizia non si spicchi,</l>
<l>Brunello e gli altri ladri tutti impicchi. -</l>
</lg>
<lg type="ottava"><head>99</head>
<l>Il re Agramante volentier s'attenne</l>
<l>al parer di Sobrin discreto e saggio:</l>
<l>e Marfisa lasciò, che non le venne,</l>
<l>né patì ch'altri andasse a farle oltraggio;</l>
<l>né di farla pregare anco sostenne:</l>
<l>e tolerò, Dio sa con che coraggio,</l>
<l>per poter acchetar liti maggiori,</l>
<l>e del suo campo tor tanti romori.</l>
</lg>
<lg type="ottava"><head>100</head>
<l>Di ciò si ride la Discordia pazza,</l>
<l>che pace o triegua omai più teme poco.</l>
<l>Scorre di qua e di là tutta la piazza,</l>
<l>né può trovar per allegrezza loco.</l>
<l>La Superbia con lei salta e gavazza,</l>
<l>e legne et esca va aggiungendo al fuoco:</l>
<l>e grida sì, che fin ne l'alto regno</l>
<l>manda a Michel de la vittoria segno.</l>
</lg>
<lg type="ottava"><head>101</head>
<l>Tremò Parigi e turbidossi Senna</l>
<l>all'alta voce, a quello orribil grido;</l>
<l>rimbombò il suon fin alla selva Ardenna</l>
<l>sì che lasciâr tutte le fiere il nido.</l>
<l>Udiron l'Alpi e il monte di Gebenna,</l>
<l>di Blaia e d'Arli e di Roano il lido;</l>
<l>Rodano e Sonna udì, Garonna e il Reno:</l>
<l>si strinsero le madri i figli al seno.</l>
</lg>
<lg type="ottava"><head>102</head>
<l>Son cinque cavallier c'han fisso il chiodo</l>
<l>d'essere i primi a terminar sua lite,</l>
<l>l'una ne l'altra aviluppata in modo,</l>
<l>che non l'avrebbe Apolline espedite.</l>
<l>Commincia il re Agramante a sciorre il nodo</l>
<l>de le prime tenzon ch'aveva udite,</l>
<l>che per la figlia del re Stordilano</l>
<l>eran tra il re di Scizia e il suo Africano.</l>
</lg>
<lg type="ottava"><head>103</head>
<l>Il re Agramante andò per porre accordo</l>
<l>di qua e di là più volte a questo e a quello,</l>
<l>e a questo e a quel più volte diè ricordo</l>
<l>da signor giusto e da fedel fratello:</l>
<l>e quando parimente trova sordo</l>
<l>l'un come l'altro, indomito e rubello</l>
<l>di volere esser quel che resti senza</l>
<l>la donna da cui vien lor differenza;</l>
</lg>
<lg type="ottava"><head>104</head>
<l>s'appiglia al fin, come a miglior partito,</l>
<l>di che amendui si contentâr gli amanti,</l>
<l>che de la bella donna sia marito</l>
<l>l'uno de' duo, quel che vuole essa inanti;</l>
<l>e da quanto per lei sia stabilito,</l>
<l>più non si possa andar dietro né avanti.</l>
<l>All'uno e all'altro piace il compromesso,</l>
<l>sperando ch'esser debbia a favor d'esso.</l>
</lg>
<lg type="ottava"><head>105</head>
<l>Il re di Sarza, che gran tempo prima</l>
<l>di Mandricardo amava Doralice,</l>
<l>et ella l'avea posto in su la cima</l>
<l>d'ogni favor ch'a donna casta lice;</l>
<l>che debba in util suo venire estima</l>
<l>la gran sentenzia che 'l può far felice:</l>
<l>né egli avea questa credenza solo,</l>
<l>ma con lui tutto il barbaresco stuolo.</l>
</lg>
<lg type="ottava"><head>106</head>
<l>Ognun sapea ciò ch'egli avea già fatto</l>
<l>per essa in giostre, in torniamenti, in guerra;</l>
<l>e che stia Mandricardo a questo patto,</l>
<l>dicono tutti che vaneggia et erra.</l>
<l>Ma quel che più fiate e più di piatto</l>
<l>con lei fu mentre il sol stava sotterra,</l>
<l>e sapea quanto avea di certo in mano,</l>
<l>ridea del popular giudicio vano.</l>
</lg>
<lg type="ottava"><head>107</head>
<l>Poi lor convenzion ratificaro</l>
<l>in man del re quei duo prochi famosi,</l>
<l>et indi alla donzella se n'andaro.</l>
<l>Et ella abbassò gli occhi vergognosi,</l>
<l>e disse che più il Tartaro avea caro:</l>
<l>di che tutti restâr maravigliosi;</l>
<l>Rodomonte sì attonito e smarrito,</l>
<l>che di levar non era il viso ardito.</l>
</lg>
<lg type="ottava"><head>108</head>
<l>Ma poi che l'usata ira cacciò quella</l>
<l>vergogna che gli avea la faccia tinta,</l>
<l>ingiusta e falsa la sentenzia appella;</l>
<l>e la spada impugnando, ch'egli ha cinta,</l>
<l>dice, udendo il re e gli altri, che vuol ch'ella</l>
<l>gli dia perduta questa causa o vinta,</l>
<l>e non l'arbitrio di femina lieve</l>
<l>che sempre inchina a quel che men far deve.</l>
</lg>
<lg type="ottava"><head>109</head>
<l>Di nuovo Mandricardo era risorto,</l>
<l>dicendo: - Vada pur come ti pare: -</l>
<l>sì che prima che 'l legno entrasse in porto,</l>
<l>v'era a solcare un gran spazio di mare:</l>
<l>se non che 'l re Agramante diede torto</l>
<l>a Rodomonte, che non può chiamare</l>
<l>più Mandricardo per quella querela;</l>
<l>e fe' cadere a quel furor la vela.</l>
</lg>
<lg type="ottava"><head>110</head>
<l>Or Rodomonte che notar si vede</l>
<l>dinanzi a quei signor di doppio scorno,</l>
<l>dal suo re, a cui per riverenzia cede,</l>
<l>e da la donna sua, tutto in un giorno,</l>
<l>quivi non vòlse più fermare il piede;</l>
<l>e de la molta turba ch'avea intorno</l>
<l>seco non tolse più che duo sergenti,</l>
<l>et uscì dei moreschi alloggiamenti.</l>
</lg>
<lg type="ottava"><head>111</head>
<l>Come, partendo, afflitto tauro suole,</l>
<l>che la giuvenca al vincitor cesso abbia,</l>
<l>cercar le selve e le rive più sole</l>
<l>lungi dai paschi, o qualche àrrida sabbia;</l>
<l>dove muggir non cessa all'ombra e al sole,</l>
<l>né però scema l'amorosa rabbia:</l>
<l>così sen va di gran dolor confuso</l>
<l>il re d'Algier da la sua donna escluso.</l>
</lg>
<lg type="ottava"><head>112</head>
<l>Per riavere il buon destrier si mosse</l>
<l>Ruggier, che già per questo s'era armato;</l>
<l>ma poi di Mandricardo ricordosse,</l>
<l>a cui de la battaglia era ubligato:</l>
<l>non seguì Rodomonte, e ritornosse</l>
<l>per entrar col re tartaro in steccato</l>
<l>prima che 'ntrasse il re di Sericana,</l>
<l>che l'altra lite avea di Durindana.</l>
</lg>
<lg type="ottava"><head>113</head>
<l>Veder tôrsi Frontin troppo gli pesa</l>
<l>dinanzi agli occhi, e non poter vietarlo;</l>
<l>ma dato ch'abbia fine a questa impresa,</l>
<l>ha ferma intenzion di ricovrarlo.</l>
<l>Ma Sacripante, che non ha contesa,</l>
<l>come Ruggier, che possa distornarlo,</l>
<l>e che non ha da far altro che questo,</l>
<l>per l'orme vien di Rodomonte presto.</l>
</lg>
<lg type="ottava"><head>114</head>
<l>E tosto l'avria giunto, se non era</l>
<l>un caso strano che trovò tra via,</l>
<l>che lo fe' dimorar fin alla sera,</l>
<l>e perder le vestigie che seguia.</l>
<l>Trovò una donna che ne la riviera</l>
<l>di Senna era caduta, e vi peria,</l>
<l>s'a darle tosto aiuto non veniva:</l>
<l>saltò ne l'acqua e la ritrasse a riva.</l>
</lg>
<lg type="ottava"><head>115</head>
<l>Poi quando in sella vòlse risalire,</l>
<l>aspettato non fu dal suo destriero,</l>
<l>che fin a sera si fece seguire,</l>
<l>e non si lasciò prender di leggiero:</l>
<l>preselo al fin, ma non seppe venire</l>
<l>più, donde s'era tolto dal sentiero:</l>
<l>ducento miglia errò tra piano e monte,</l>
<l>prima che ritrovasse Rodomonte.</l>
</lg>
<lg type="ottava"><head>116</head>
<l>Dove trovollo, e come fu conteso</l>
<l>con disvantaggio assai di Sacripante,</l>
<l>come perdé il cavallo e restò preso,</l>
<l>or non dirò; c'ho da narrarvi inante</l>
<l>di quanto sdegno e di quanta ira acceso</l>
<l>contra la donna e contra il re Agramante</l>
<l>del campo Rodomonte si partisse,</l>
<l>e ciò che contra all'uno e all'altro disse.</l>
</lg>
<lg type="ottava"><head>117</head>
<l>Di cocenti sospir l'aria accendea</l>
<l>dovunque andava il Saracin dolente:</l>
<l>Ecco, per la pietà che gli n'avea,</l>
<l>da' cavi sassi rispondea sovente.</l>
<l>- Oh feminile ingegno (egli dicea),</l>
<l>come ti volgi e muti facilmente,</l>
<l>contrario oggetto proprio de la fede!</l>
<l>Oh infelice, oh miser chi ti crede!</l>
</lg>
<lg type="ottava"><head>118</head>
<l>Né lunga servitù, né grand'amore</l>
<l>che ti fu a mille prove manifesto,</l>
<l>ebbono forza di tenerti il core,</l>
<l>che non fossi a cangiarsi almen sì presto.</l>
<l>Non perch'a Mandricardo inferiore</l>
<l>io ti paressi, di te privo resto;</l>
<l>né so trovar cagione ai casi miei,</l>
<l>se non quest'una, che femina sei.</l>
</lg>
<lg type="ottava"><head>119</head>
<l>Credo che t'abbia la Natura e Dio</l>
<l>produtto, o scelerato sesso, al mondo</l>
<l>per una soma, per un grave fio</l>
<l>de l'uom, che senza te saria giocondo:</l>
<l>come ha produtto anco il serpente rio</l>
<l>e il lupo e l'orso, e fa l'aer fecondo</l>
<l>e di mosche e di vespe e di tafani,</l>
<l>e loglio e avena fa nascer tra i grani.</l>
</lg>
<lg type="ottava"><head>120</head>
<l>Perché fatto non ha l'alma Natura,</l>
<l>che senza te potesse nascer l'uomo,</l>
<l>come s'inesta per umana cura</l>
<l>l'un sopra l'altro il pero, il sorbo e 'l pomo?</l>
<l>Ma quella non può far sempre a misura:</l>
<l>anzi, s'io vo' guardar come io la nomo,</l>
<l>veggo che non può far cosa perfetta,</l>
<l>poi che Natura femina vien detta.</l>
</lg>
<lg type="ottava"><head>121</head>
<l>Non siate però tumide e fastose,</l>
<l>donne, per dir che l'uom sia vostro figlio;</l>
<l>che de le spine ancor nascon le rose,</l>
<l>e d'una fetida erba nasce il giglio:</l>
<l>importune, superbe, dispettose,</l>
<l>prive d'amor, di fede e di consiglio,</l>
<l>temerarie, crudeli, inique, ingrate,</l>
<l>per pestilenzia eterna al mondo nate. -</l>
</lg>
<lg type="ottava"><head>122</head>
<l>Con queste et altre et infinite appresso</l>
<l>querele il re di Sarza se ne giva,</l>
<l>or ragionando in un parlar sommesso,</l>
<l>quando in un suon che di lontan s'udiva,</l>
<l>in onta e in biasmo del femineo sesso:</l>
<l>e certo da ragion si dipartiva;</l>
<l>che per una o per due che trovi ree,</l>
<l>che cento buone sien creder si dee.</l>
</lg>
<lg type="ottava"><head>123</head>
<l>Se ben di quante io n'abbia fin qui amate,</l>
<l>non n'abbia mai trovata una fedele,</l>
<l>perfide tutte io non vo' dir né ingrate,</l>
<l>ma darne colpa al mio destin crudele.</l>
<l>Molte or ne sono, e più già ne son state,</l>
<l>che non dan causa ad uom che si querele;</l>
<l>ma mia fortuna vuol che s'una ria</l>
<l>ne sia tra cento, io di lei preda sia.</l>
</lg>
<lg type="ottava"><head>124</head>
<l>Pur vo' tanto cercar prima ch'io mora,</l>
<l>anzi prima che 'l crin più mi s'imbianchi,</l>
<l>che forse dirò un dì, che per me ancora</l>
<l>alcuna sia che di sua fé non manchi.</l>
<l>Se questo avvien (che di speranza fuora</l>
<l>io non ne son), non fia mai ch'io mi stanchi</l>
<l>di farla, a mia possanza, gloriosa</l>
<l>con lingua e con inchiostro, e in verso e in prosa.</l>
</lg>
<lg type="ottava"><head>125</head>
<l>Il Saracin non avea manco sdegno</l>
<l>contra il suo re, che contra la donzella;</l>
<l>e così di ragion passava il segno,</l>
<l>biasmando lui, come biasmando quella.</l>
<l>Ha disio di veder che sopra il regno</l>
<l>gli cada tanto mal, tanta procella,</l>
<l>ch'in Africa ogni casa si funesti,</l>
<l>né pietra salda sopra pietra resti;</l>
</lg>
<lg type="ottava"><head>126</head>
<l>e che spinto del regno, in duolo e in lutto</l>
<l>viva Agramante misero e mendico:</l>
<l>e ch'esso sia che poi gli renda il tutto,</l>
<l>e lo riponga nel suo seggio antico,</l>
<l>e de la fede sua produca il frutto;</l>
<l>e gli faccia veder ch'un vero amico</l>
<l>a dritto e a torto esser dovea preposto,</l>
<l>se tutto 'l mondo se gli fosse opposto.</l>
</lg>
<lg type="ottava"><head>127</head>
<l>E così quando al re, quando alla donna</l>
<l>volgendo il cor turbato, il Saracino</l>
<l>cavalca a gran giornate, e non assonna,</l>
<l>e poco riposar lascia Frontino.</l>
<l>Il dì seguente o l'altro in su la Sonna</l>
<l>si ritrovò, ch'avea dritto il camino</l>
<l>verso il mar di Provenza, con disegno</l>
<l>di navigare in Africa al suo regno.</l>
</lg>
<lg type="ottava"><head>128</head>
<l>Di barche e di sottil legni era tutto</l>
<l>fra l'una ripa e l'altra il fiume pieno,</l>
<l>ch'ad uso de l'esercito condutto</l>
<l>da molti lochi vettovaglie avieno;</l>
<l>perché in poter de' Mori era ridutto,</l>
<l>venendo da Parigi al lito ameno</l>
<l>d'Acquamorta, e voltando invêr la Spagna,</l>
<l>ciò che v'è da man destra di campagna.</l>
</lg>
<lg type="ottava"><head>129</head>
<l>Le vettovaglie in carra et in iumenti,</l>
<l>tolte fuor de le navi, erano carche,</l>
<l>e tratte con la scorta de le genti,</l>
<l>ove venir non si potea con barche.</l>
<l>Avean piene le ripe i grassi armenti</l>
<l>quivi condotti da diverse marche;</l>
<l>e i conduttori intorno alla riviera</l>
<l>per varii tetti albergo avean la sera.</l>
</lg>
<lg type="ottava"><head>130</head>
<l>Il re d'Algier, perché gli sopravenne</l>
<l>quivi la notte e l'aer nero e cieco,</l>
<l>d'un ostier paesan lo 'nvito tenne,</l>
<l>che lo pregò che rimanesse seco.</l>
<l>Adagiato il destrier, la mensa venne</l>
<l>di varii cibi e di vin corso e greco;</l>
<l>che 'l Saracin nel resto alla moresca,</l>
<l>ma vòlse far nel bere alla francesca.</l>
</lg>
<lg type="ottava"><head>131</head>
<l>L'oste con buona mensa e miglior viso</l>
<l>studiò di fare a Rodomonte onore;</l>
<l>che la presenzia gli diè certo aviso</l>
<l>ch'era uomo illustre e pien d'alto valore:</l>
<l>ma quel che da se stesso era diviso,</l>
<l>né quella sera avea ben seco il core</l>
<l>(che mal suo grado s'era ricondotto</l>
<l>alla donna già sua), non facea motto.</l>
</lg>
<lg type="ottava"><head>132</head>
<l>Il buono ostier, che fu dei diligenti</l>
<l>che mai si sien per Francia ricordati,</l>
<l>quando tra le nimiche e strane genti</l>
<l>l'albergo e' beni suoi s'avea salvati,</l>
<l>per servir quivi, alcuni suoi parenti,</l>
<l>a tal servigio pronti, avea chiamati;</l>
<l>de' quai non era alcun di parlar oso,</l>
<l>vedendo il Saracin muto e pensoso.</l>
</lg>
<lg type="ottava"><head>133</head>
<l>Di pensiero in pensiero andò vagando</l>
<l>da se stesso lontano il pagan molto,</l>
<l>col viso a terra chino, né levando</l>
<l>sì gli occhi mai, ch'alcun guardasse in volto.</l>
<l>Dopo un lungo star cheto, suspirando,</l>
<l>sì come d'un gran sonno allora sciolto,</l>
<l>tutto si scosse, e insieme alzò le ciglia,</l>
<l>e voltò gli occhi all'oste e alla famiglia.</l>
</lg>
<lg type="ottava"><head>134</head>
<l>Indi roppe il silenzio, e con sembianti</l>
<l>più dolci un poco e viso men turbato,</l>
<l>domandò all'oste e agli altri circonstanti</l>
<l>se d'essi alcuno avea mogliere a lato.</l>
<l>Che l'oste e che quegli altri tutti quanti</l>
<l>l'aveano, per risposta gli fu dato.</l>
<l>Domanda lor quel che ciascun si crede</l>
<l>de la sua donna nel servargli fede.</l>
</lg>
<lg type="ottava"><head>135</head>
<l>Eccetto l'oste, fêr tutti risposta,</l>
<l>che si credeano averle e caste e buone.</l>
<l>Disse l'oste: - Ognun pur creda a sua posta;</l>
<l>ch'io so ch'avete falsa opinione.</l>
<l>Il vostro sciocco credere vi costa</l>
<l>ch'io stimi ognun di voi senza ragione;</l>
<l>e così far questo signor deve anco,</l>
<l>se non vi vuol mostrar nero per bianco.</l>
</lg>
<lg type="ottava"><head>136</head>
<l>Perché, sì come è sola la fenice,</l>
<l>né mai più d'una in tutto il mondo vive,</l>
<l>così né mai più d'uno esser si dice,</l>
<l>che de la moglie i tradimenti schive.</l>
<l>Ognun si crede d'esser quel felice,</l>
<l>d'esser quel sol ch'a questa palma arrive.</l>
<l>Come è possibil che v'arrivi ognuno,</l>
<l>se non ne può nel mondo esser più d'uno?</l>
</lg>
<lg type="ottava"><head>137</head>
<l>Io fui già ne l'error che siete voi,</l>
<l>che donna casta anco più d'una fusse.</l>
<l>Un gentilomo di Vinegia poi,</l>
<l>che qui mia buona sorte già condusse,</l>
<l>seppe far sì con veri esempi suoi,</l>
<l>che fuor de l'ignoranza mi ridusse.</l>
<l>Gian Francesco Valerio era nomato;</l>
<l>che 'l nome suo non mi s'è mai scordato.</l>
</lg>
<lg type="ottava"><head>138</head>
<l>Le fraudi che le mogli e che l'amiche</l>
<l>sogliano usar, sapea tutte per conto:</l>
<l>e sopra ciò moderne istorie e antiche,</l>
<l>e proprie esperienze avea sì in pronto,</l>
<l>che mi mostrò che mai donne pudiche</l>
<l>non si trovaro, o povere o di conto;</l>
<l>e s'una casta più de l'altra parse,</l>
<l>venìa, perché più accorta era a celarse.</l>
</lg>
<lg type="ottava"><head>139</head>
<l>E fra l'altre (che tante me ne disse,</l>
<l>che non ne posso il terzo ricordarmi),</l>
<l>sì nel capo una istoria mi si scrisse,</l>
<l>che non si scrisse mai più saldo in marmi:</l>
<l>e ben parria a ciascuno che l'udisse,</l>
<l>di queste rie quel ch'a me parve e parmi.</l>
<l>E se, signor, a voi non spiace udire,</l>
<l>a lor confusion ve la vo' dire. -</l>
</lg>
<lg type="ottava"><head>140</head>
<l>Rispose il Saracin: - Che puoi tu farmi,</l>
<l>che più al presente mi diletti e piaccia,</l>
<l>che dirmi istoria e qualche esempio darmi</l>
<l>che con l'opinion mia si confaccia?</l>
<l>Perch'io possa udir meglio, e tu narrarmi,</l>
<l>siedemi incontra, ch'io ti vegga in faccia. -</l>
<l>Ma nel canto che segue io v'ho da dire</l>
<l>quel che fe' l'oste a Rodomonte udire.</l>
</lg>
</div1>

<div1 type="canto">
<head>Canto 28</head>
<lg type="ottava"><head>1</head>
<l>Donne, e voi che le donne avete in pregio,</l>
<l>per Dio, non date a questa istoria orecchia,</l>
<l>a questa che l'ostier dire in dispregio</l>
<l>e in vostra infamia e biasmo s'apparecchia;</l>
<l>ben che né macchia vi può dar né fregio</l>
<l>lingua sì vile, e sia l'usanza vecchia</l>
<l>che 'l volgare ignorante ognun riprenda,</l>
<l>e parli più di quel che meno intenda.</l>
</lg>
<lg type="ottava"><head>2</head>
<l>Lasciate questo canto, che senza esso</l>
<l>può star l'istoria, e non sarà men chiara.</l>
<l>Mettendolo Turpino, anch'io l'ho messo,</l>
<l>non per malivolenzia né per gara.</l>
<l>Ch'io v'ami, oltre mia lingua che l'ha espresso,</l>
<l>che mai non fu di celebrarvi avara,</l>
<l>n'ho fatto mille prove; e v'ho dimostro</l>
<l>ch'io son, né potrei esser se non vostro.</l>
</lg>
<lg type="ottava"><head>3</head>
<l>Passi, chi vuol, tre carte o quattro, senza</l>
<l>leggerne verso, e chi pur legger vuole,</l>
<l>gli dia quella medesima credenza</l>
<l>che si suol dare a finzioni e a fole.</l>
<l>Ma tornando al dir nostro, poi ch'udienza</l>
<l>apparecchiata vide a sue parole,</l>
<l>e darsi luogo incontra al cavalliero,</l>
<l>così l'istoria incominciò l'ostiero.</l>
</lg>
<lg type="ottava"><head>4</head>
<l>- Astolfo, re de' Longobardi, quello</l>
<l>a cui lasciò il fratel monaco il regno,</l>
<l>fu ne la giovinezza sua sì bello,</l>
<l>che mai poch'altri giunsero a quel segno.</l>
<l>N'avria a fatica un tal fatto a penello</l>
<l>Apelle, o Zeusi, o se v'è alcun più degno.</l>
<l>Bello era, et a ciascun così parea:</l>
<l>ma di molto egli ancor più si tenea.</l>
</lg>
<lg type="ottava"><head>5</head>
<l>Non stimava egli tanto per l'altezza</l>
<l>del grado suo, d'avere ognun minore;</l>
<l>né tanto, che di genti e di ricchezza,</l>
<l>di tutti i re vicini era il maggiore;</l>
<l>quanto che di presenzia e di bellezza</l>
<l>avea per tutto 'l mondo il primo onore.</l>
<l>Godea di questo, udendosi dar loda,</l>
<l>quanto di cosa volentier più s'oda.</l>
</lg>
<lg type="ottava"><head>6</head>
<l>Tra gli altri di sua corte avea assai grato</l>
<l>Fausto Latini, un cavallier romano:</l>
<l>con cui sovente essendosi lodato</l>
<l>or del bel viso, or de la bella mano,</l>
<l>et avendolo un giorno domandato</l>
<l>se mai veduto avea, presso o lontano,</l>
<l>altro uom di forma così ben composto;</l>
<l>contra quel che credea, gli fu risposto.</l>
</lg>
<lg type="ottava"><head>7</head>
<l>"Dico (rispose Fausto) che secondo</l>
<l>ch'io veggo e che parlarne odo a ciascuno,</l>
<l>ne la bellezza hai pochi pari al mondo;</l>
<l>e questi pochi io li restringo in uno.</l>
<l>Quest'uno è un fratel mio, detto Iocondo.</l>
<l>Eccetto lui, ben crederò ch'ognuno</l>
<l>di beltà molto a dietro tu ti lassi;</l>
<l>ma questo sol credo t'adegui e passi".</l>
</lg>
<lg type="ottava"><head>8</head>
<l>Al re parve impossibil cosa udire,</l>
<l>che sua la palma infin allora tenne;</l>
<l>e d'aver conoscenza alto desire</l>
<l>di sì lodato giovene gli venne.</l>
<l>Fe' sì con Fausto, che di far venire</l>
<l>quivi il fratel prometter gli convenne;</l>
<l>ben ch'a poterlo indur che ci venisse,</l>
<l>saria fatica, e la cagion gli disse:</l>
</lg>
<lg type="ottava"><head>9</head>
<l>che 'l suo fratello era uom che mosso il piede</l>
<l>mai non avea di Roma alla sua vita,</l>
<l>che del ben che Fortuna gli concede,</l>
<l>tranquilla e senza affanni avea notrita:</l>
<l>la roba di che 'l padre il lasciò erede,</l>
<l>né mai cresciuta avea né minuita;</l>
<l>e che parrebbe a lui Pavia lontana</l>
<l>più che non parria a un altro ire alla Tana.</l>
</lg>
<lg type="ottava"><head>10</head>
<l>E la difficultà saria maggiore</l>
<l>a poterlo spiccar da la mogliere,</l>
<l>con cui legato era di tanto amore,</l>
<l>che non volendo lei, non può volere.</l>
<l>Pur per ubbidir lui che gli è signore,</l>
<l>disse d'andare e fare oltre il potere.</l>
<l>Giunse il re a' prieghi tali offerte e doni,</l>
<l>che di negar non gli lasciò ragioni.</l>
</lg>
<lg type="ottava"><head>11</head>
<l>Partisse, e in pochi giorni ritrovosse</l>
<l>dentro di Roma alle paterne case.</l>
<l>Quivi tanto pregò, che 'l fratel mosse</l>
<l>sì ch'a venire al re gli persuase;</l>
<l>e fece ancor (ben che difficil fosse)</l>
<l>che la cognata tacita rimase,</l>
<l>proponendole il ben che n'usciria,</l>
<l>oltre ch'obligo sempre egli l'avria.</l>
</lg>
<lg type="ottava"><head>12</head>
<l>Fisse Iocondo alla partita il giorno:</l>
<l>trovò cavalli e servitori intanto,</l>
<l>vesti fe' far per comparire adorno;</l>
<l>che talor cresce una beltà un bel manto.</l>
<l>La notte a lato, e 'l dì la moglie intorno,</l>
<l>con gli occhi ad or ad or pregni di pianto,</l>
<l>gli dice che non sa come patire</l>
<l>potrà tal lontananza, e non morire;</l>
</lg>
<lg type="ottava"><head>13</head>
<l>che pensandovi sol, da la radice</l>
<l>sveller si sente il cor nel lato manco.</l>
<l>"Deh, vita mia, non piagnere (le dice</l>
<l>Iocondo, e seco piagne egli non manco);</l>
<l>così mi sia questo camin felice,</l>
<l>come tornar vo' fra duo mesi almanco:</l>
<l>né mi faria passar d'un giorno il segno,</l>
<l>se mi donasse il re mezzo il suo regno".</l>
</lg>
<lg type="ottava"><head>14</head>
<l>Né la donna perciò si riconforta:</l>
<l>dice che troppo termine si piglia;</l>
<l>e s'al ritorno non la trova morta,</l>
<l>esser non può se non gran maraviglia.</l>
<l>Non lascia il duol che giorni e notte porta,</l>
<l>che gustar cibo, e chiuder possa ciglia;</l>
<l>tal che per la pietà Iocondo spesso</l>
<l>si pente ch'al fratello abbia promesso.</l>
</lg>
<lg type="ottava"><head>15</head>
<l>Dal collo un suo monile ella si sciolse,</l>
<l>ch'una crocetta avea ricca di gemme,</l>
<l>e di sante reliquie che raccolse</l>
<l>in molti luoghi un peregrin boemme;</l>
<l>et il padre di lei, ch'in casa il tolse</l>
<l>tornando infermo di Ierusalemme,</l>
<l>venendo a morte poi ne lasciò erede:</l>
<l>questa levossi et al marito diede.</l>
</lg>
<lg type="ottava"><head>16</head>
<l>E che la porti per suo amore al collo</l>
<l>lo prega, sì che ognor gli ne sovenga.</l>
<l>Piacque il dono al marito, et accettollo;</l>
<l>non perché dar ricordo gli convenga:</l>
<l>che né tempo né absenzia mai dar crollo,</l>
<l>né buona o ria fortuna che gli avenga,</l>
<l>potrà a quella memoria salda e forte</l>
<l>c'ha di lei sempre e avrà dopo la morte.</l>
</lg>
<lg type="ottava"><head>17</head>
<l>La notte ch'andò inanzi a quella aurora</l>
<l>che fu il termine estremo alla partenza,</l>
<l>al suo Iocondo par ch'in braccio muora</l>
<l>la moglie, che n'ha tosto da star senza.</l>
<l>Mai non si dorme; e inanzi al giorno un'ora</l>
<l>viene il marito all'ultima licenza.</l>
<l>Montò a cavallo, e si partì in effetto;</l>
<l>e la moglier si ricorcò nel letto.</l>
</lg>
<lg type="ottava"><head>18</head>
<l>Iocondo ancor duo miglia ito non era,</l>
<l>che gli venne la croce raccordata,</l>
<l>ch'avea sotto il guancial messo la sera,</l>
<l>poi per oblivion l'avea lasciata.</l>
<l>"Lasso! (dicea tra sé) di che maniera</l>
<l>troverò scusa che mi sia accettata,</l>
<l>che mia moglie non creda che gradito</l>
<l>poco da me sia l'amor suo infinito?"</l>
</lg>
<lg type="ottava"><head>19</head>
<l>Pensa la scusa, e poi gli cade in mente</l>
<l>che non sarà accettabile né buona,</l>
<l>mandi famigli, mandivi altra gente,</l>
<l>s'egli medesmo non vi va in persona.</l>
<l>Si ferma, e al fratel dice: "Or pianamente</l>
<l>fin a Baccano al primo albergo sprona;</l>
<l>che dentro a Roma è forza ch'io rivada:</l>
<l>e credo anco di giugnerti per strada.</l>
</lg>
<lg type="ottava"><head>20</head>
<l>Non potria fare altri il bisogno mio:</l>
<l>né dubitar, ch'io sarò tosto teco".</l>
<l>Voltò il ronzin di trotto, e disse a Dio;</l>
<l>né de' famigli suoi vòlse alcun seco.</l>
<l>Già cominciava, quando passò il rio,</l>
<l>dinanzi al sole a fuggir l'aer cieco.</l>
<l>Smonta in casa, va al letto, e la consorte</l>
<l>quivi ritrova addormentata forte.</l>
</lg>

<lg type="ottava"><head>21</head>
<l>La cortina levò senza far motto,</l>
<l>e vide quel che men veder credea:</l>
<l>che la sua casta e fedel moglie, sotto</l>
<l>la coltre, in braccio a un giovene giacea.</l>
<l>Riconobbe l'adultero di botto,</l>
<l>per la pratica lunga che n'avea;</l>
<l>ch'era de la famiglia sua un garzone,</l>
<l>allevato da lui, d'umil nazione.</l>
</lg>
<lg type="ottava"><head>22</head>
<l>S'attonito restasse e malcontento,</l>
<l>meglio è pensarlo e farne fede altrui,</l>
<l>ch'esserne mai per far l'esperimento</l>
<l>che con suo gran dolor ne fe' costui.</l>
<l>Da lo sdegno assalito, ebbe talento</l>
<l>di trar la spada e uccidergli ambedui:</l>
<l>ma da l'amor che porta, al suo dispetto,</l>
<l>all'ingrata moglier, gli fu interdetto.</l>
</lg>
<lg type="ottava"><head>23</head>
<l>Né lo lasciò questo ribaldo Amore</l>
<l>(vedi se sì l'avea fatto vasallo)</l>
<l>destarla pur, per non le dar dolore</l>
<l>che fosse da lui colta in sì gran fallo.</l>
<l>Quanto poté più tacito uscì fuore,</l>
<l>scese le scale, e rimontò a cavallo;</l>
<l>e punto egli d'amor, così lo punse,</l>
<l>ch'all'albergo non fu, che 'l fratel giunse.</l>
</lg>
<lg type="ottava"><head>24</head>
<l>Cambiato a tutti parve esser nel volto;</l>
<l>vider tutti che 'l cor non avea lieto:</l>
<l>ma non v'è chi s'apponga già di molto,</l>
<l>e possa penetrar nel suo secreto.</l>
<l>Credeano che da lor si fosse tolto</l>
<l>per gire a Roma, e gito era a Corneto.</l>
<l>Ch'amor sia del mal causa ognun s'avisa;</l>
<l>ma non è già chi dir sappia in che guisa.</l>
</lg>
<lg type="ottava"><head>25</head>
<l>Estimasi il fratel, che dolor abbia</l>
<l>d'aver la moglie sua sola lasciata;</l>
<l>e pel contrario duolsi egli et arrabbia</l>
<l>che rimasa era troppo accompagnata.</l>
<l>Con fronte crespa e con gonfiate labbia</l>
<l>sta l'infelice, e sol la terra guata.</l>
<l>Fausto ch'a confortarlo usa ogni prova,</l>
<l>perché non sa la causa, poco giova.</l>
</lg>
<lg type="ottava"><head>26</head>
<l>Di contrario liquor la piaga gli unge,</l>
<l>e dove tor dovria, gli accresce doglie;</l>
<l>dove dovria saldar, più l'apre e punge:</l>
<l>questo gli fa col ricordar la moglie.</l>
<l>Né posa dì né notte: il sonno lunge</l>
<l>fugge col gusto, e mai non si raccoglie:</l>
<l>e la faccia, che dianzi era sì bella,</l>
<l>si cangia sì, che più non sembra quella.</l>
</lg>
<lg type="ottava"><head>27</head>
<l>Par che gli occhi se ascondin ne la testa;</l>
<l>cresciuto il naso par nel viso scarno:</l>
<l>de la beltà sì poca gli ne resta,</l>
<l>che ne potrà far paragone indarno.</l>
<l>Col duol venne una febbre sì molesta,</l>
<l>che lo fe' soggiornar all'Arbia e all'Arno:</l>
<l>e se di bello avea serbata cosa,</l>
<l>tosto restò come al sol colta rosa.</l>
</lg>
<lg type="ottava"><head>28</head>
<l>Oltre ch'a Fausto incresca del fratello</l>
<l>che veggia a simil termine condutto,</l>
<l>via più gl'incresce che bugiardo a quello</l>
<l>principe, a chi lodollo, parrà in tutto:</l>
<l>mostrar di tutti gli uomini il più bello</l>
<l>gli avea promesso, e mostrerà il più brutto.</l>
<l>Ma pur continuando la sua via,</l>
<l>seco lo trasse al fin dentro a Pavia.</l>
</lg>
<lg type="ottava"><head>29</head>
<l>Già non vuol che lo vegga il re improviso,</l>
<l>per non mostrarsi di giudicio privo:</l>
<l>ma per lettere inanzi gli dà aviso</l>
<l>che 'l suo fratel ne viene a pena vivo;</l>
<l>e ch'era stato all'aria del bel viso</l>
<l>un affanno di cor tanto nocivo,</l>
<l>accompagnato da una febbre ria,</l>
<l>che più non parea quel ch'esser solia.</l>
</lg>
<lg type="ottava"><head>30</head>
<l>Grata ebbe la venuta di Iocondo</l>
<l>quanto potesse il re d'amico avere;</l>
<l>che non avea desiderato al mondo</l>
<l>cosa altretanto, che di lui vedere.</l>
<l>Né gli spiace vederselo secondo,</l>
<l>e di bellezza dietro rimanere;</l>
<l>ben che conosca, se non fosse il male,</l>
<l>che gli saria superiore o uguale.</l>
</lg>
<lg type="ottava"><head>31</head>
<l>Giunto, lo fa alloggiar nel suo palagio,</l>
<l>lo visita ogni giorno, ogni ora n'ode;</l>
<l>fa gran provision che stia con agio,</l>
<l>e d'onorarlo assai si studia e gode.</l>
<l>Langue Iocondo, che 'l pensier malvagio</l>
<l>c'ha de la ria moglier, sempre lo rode:</l>
<l>né 'l veder giochi, né musici udire,</l>
<l>dramma del suo dolor può minuire.</l>
</lg>
<lg type="ottava"><head>32</head>
<l>Le stanze sue, che sono appresso al tetto</l>
<l>l'ultime, inanzi hanno una sal antica.</l>
<l>Quivi solingo (perché ogni diletto,</l>
<l>perch'ogni compagnia prova nimica)</l>
<l>si ritraea, sempre aggiungendo al petto</l>
<l>di più gravi pensier nuova fatica:</l>
<l>e trovò quivi (or chi lo crederia?)</l>
<l>chi lo sanò de la sua piaga ria.</l>
</lg>
<lg type="ottava"><head>33</head>
<l>In capo de la sala, ove è più scuro</l>
<l>(che non vi s'usa le finestre aprire),</l>
<l>vede che 'l palco mal si giunge al muro,</l>
<l>e fa d'aria più chiara un raggio uscire.</l>
<l>Pon l'occhio quindi, e vede quel che duro</l>
<l>a creder fôra a chi l'udisse dire:</l>
<l>non l'ode egli d'altrui, ma se lo vede;</l>
<l>et anco agli occhi suoi proprii non crede.</l>
</lg>
<lg type="ottava"><head>34</head>
<l>Quindi scopria de la regina tutta</l>
<l>la più secreta stanza e la più bella,</l>
<l>ove persona non verria introdutta,</l>
<l>se per molto fedel non l'avesse ella.</l>
<l>Quindi mirando vide in strana lutta</l>
<l>ch'un nano aviticchiato era con quella:</l>
<l>et era quel piccin stato sì dotto,</l>
<l>che la regina avea messa di sotto.</l>
</lg>
<lg type="ottava"><head>35</head>
<l>Attonito Iocondo e stupefatto,</l>
<l>e credendo sognarsi, un pezzo stette;</l>
<l>e quando vide pur che gli era in fatto</l>
<l>e non in sogno, a se stesso credette.</l>
<l>"A uno sgrignuto mostro e contrafatto</l>
<l>dunque (disse) costei si sottomette,</l>
<l>che 'l maggior re del mondo ha per marito,</l>
<l>più bello e più cortese? oh che appetito!"</l>
</lg>
<lg type="ottava"><head>36</head>
<l>E de la moglie sua, che così spesso</l>
<l>più d'ogn'altra biasmava, ricordosse,</l>
<l>perché 'l ragazzo s'avea tolto appresso:</l>
<l>et or gli parve che escusabil fosse.</l>
<l>Non era colpa sua più che del sesso,</l>
<l>che d'un solo uomo mai non contentosse:</l>
<l>e s'han tutte una macchia d'uno inchiostro,</l>
<l>almen la sua non s'avea tolto un mostro.</l>
</lg>
<lg type="ottava"><head>37</head>
<l>Il dì seguente, alla medesima ora,</l>
<l>al medesimo loco fa ritorno;</l>
<l>e la regina e il nano vede ancora,</l>
<l>che fanno al re pur il medesmo scorno.</l>
<l>Trova l'altro dì ancor che si lavora,</l>
<l>e l'altro; e al fin non si fa festa giorno:</l>
<l>e la regina (che gli par più strano)</l>
<l>sempre si duol che poco l'ami il nano.</l>
</lg>
<lg type="ottava"><head>38</head>
<l>Stette fra gli altri un giorno a veder, ch'ella</l>
<l>era turbata e in gran malenconia,</l>
<l>che due volte chiamar per la donzella</l>
<l>il nano fatto avea, n'ancor venìa.</l>
<l>Mandò la terza volta, et udì quella,</l>
<l>che: "Madonna, egli giuoca (riferia);</l>
<l>e per non stare in perdita d'un soldo,</l>
<l>a voi niega venire il manigoldo."</l>
</lg>
<lg type="ottava"><head>39</head>
<l>A sì strano spettacolo Iocondo</l>
<l>raserena la fronte e gli occhi e il viso;</l>
<l>e quale in nome, diventò giocondo</l>
<l>d'effetto ancora, e tornò il pianto in riso.</l>
<l>Allegro torna e grasso e rubicondo,</l>
<l>che sembra un cherubin del paradiso;</l>
<l>che 'l re, il fratello e tutta la famiglia</l>
<l>di tal mutazion si maraviglia.</l>
</lg>
<lg type="ottava"><head>40</head>
<l>Se da Iocondo il re bramava udire</l>
<l>onde venisse il subito conforto,</l>
<l>non men Iocondo lo bramava dire,</l>
<l>e fare il re di tanta ingiuria accorto;</l>
<l>ma non vorria che, più di sé, punire</l>
<l>volesse il re la moglie di quel torto;</l>
<l>sì che per dirlo e non far danno a lei,</l>
<l>il re fece giurar su l'agnusdei.</l>
</lg>
<lg type="ottava"><head>41</head>
<l>Giurar lo fe' che né per cosa detta,</l>
<l>né che gli sia mostrata che gli spiaccia,</l>
<l>ancor ch'egli conosca che diretta-</l>
<l>mente a sua Maestà danno si faccia,</l>
<l>tardi o per tempo mai farà vendetta;</l>
<l>e di più vuole ancor che se ne taccia,</l>
<l>sì che né il malfattor giamai comprenda</l>
<l>in fatto o in detto, che 'l re il caso intenda.</l>
</lg>
<lg type="ottava"><head>42</head>
<l>Il re, ch'ogn'altra cosa, se non questa,</l>
<l>creder potria, gli giurò largamente.</l>
<l>Iocondo la cagion gli manifesta,</l>
<l>ond'era molti dì stato dolente:</l>
<l>perché trovata avea la disonesta</l>
<l>sua moglie in braccio d'un suo vil sergente;</l>
<l>e che tal pena al fin l'avrebbe morto,</l>
<l>se tardato a venir fosse il conforto.</l>
</lg>
<lg type="ottava"><head>43</head>
<l>Ma in casa di sua Altezza avea veduto</l>
<l>cosa che molto gli scemava il duolo;</l>
<l>che se bene in obbrobrio era caduto,</l>
<l>era almen certo di non v'esser solo.</l>
<l>Così dicendo, e al bucolin venuto,</l>
<l>gli dimostrò il bruttissimo omiciuolo</l>
<l>che la giumenta altrui sotto si tiene,</l>
<l>tocca di sproni e fa giuocar di schene.</l>
</lg>
<lg type="ottava"><head>44</head>
<l>Se parve al re vituperoso l'atto,</l>
<l>lo crederete ben, senza ch'io 'l giuri.</l>
<l>Ne fu per arrabbiar, per venir matto;</l>
<l>ne fu per dar del capo in tutti i muri;</l>
<l>fu per gridar, fu per non stare al patto:</l>
<l>ma forza è che la bocca al fin si turi,</l>
<l>e che l'ira trangugi amara et acra,</l>
<l>poi che giurato avea su l'ostia sacra.</l>
</lg>
<lg type="ottava"><head>45</head>
<l>"Che debbo far, che mi consigli, frate</l>
<l>(disse a Iocondo), poi che tu mi tolli</l>
<l>che con degna vendetta e crudeltate</l>
<l>questa giustissima ira io non satolli?"</l>
<l>"Lasciàn (disse Iocondo) queste ingrate,</l>
<l>e proviam se son l'altre così molli:</l>
<l>facciàn de le lor femine ad altrui</l>
<l>quel ch'altri de le nostre han fatto a nui.</l>
</lg>
<lg type="ottava"><head>46</head>
<l>Ambi gioveni siamo, e di bellezza,</l>
<l>che facilmente non troviamo pari.</l>
<l>Qual femina sarà che n'usi asprezza,</l>
<l>se contra i brutti ancor non han ripari?</l>
<l>Se beltà non varrà né giovinezza,</l>
<l>varranne almen l'aver con noi danari.</l>
<l>Non vo' che torni, che non abbi prima</l>
<l>di mille moglie altrui la spoglia opima.</l>
</lg>
<lg type="ottava"><head>47</head>
<l>La lunga absenzia, il veder vari luoghi,</l>
<l>praticare altre femine di fuore,</l>
<l>par che sovente disacerbi e sfoghi</l>
<l>de l'amorose passioni il core".</l>
<l>Lauda il parer, né vuol che si proròghi</l>
<l>il re l'andata; e fra pochissime ore,</l>
<l>con duo scudieri, oltre alla compagnia</l>
<l>del cavallier roman, si mette in via.</l>
</lg>
<lg type="ottava"><head>48</head>
<l>Travestiti cercaro Italia, Francia,</l>
<l>le terre de' Fiaminghi e de l'Inglesi;</l>
<l>e quante ne vedean di bella guancia,</l>
<l>trovavan tutte ai prieghi lor cortesi.</l>
<l>Davano, e dato loro era la mancia;</l>
<l>e spesso rimetteano i danar spesi.</l>
<l>Da lor pregate fôro molte, e fôro</l>
<l>anch'altretante che pregaron loro.</l>
</lg>
<lg type="ottava"><head>49</head>
<l>In questa terra un mese, in quella dui</l>
<l>soggiornando, accertârsi a vera prova</l>
<l>che non men ne le lor, che ne l'altrui</l>
<l>femine, fede e castità si trova.</l>
<l>Dopo alcun tempo increbbe ad ambedui</l>
<l>di sempre procacciar di cosa nuova;</l>
<l>che mal poteano entrar ne l'altrui porte,</l>
<l>senza mettersi a rischio de la morte.</l>
</lg>
<lg type="ottava"><head>50</head>
<l>Gli è meglio una trovarne che di faccia</l>
<l>e di costumi ad ambi grata sia;</l>
<l>che lor communemente sodisfaccia,</l>
<l>e non n'abbin d'aver mai gelosia.</l>
<l>"E perché (dicea il re) vo' che mi spiaccia</l>
<l>aver più te ch'un altro in compagnia?</l>
<l>So ben ch'in tutto il gran femineo stuolo</l>
<l>una non è che stia contenta a un solo.</l>
</lg>
<lg type="ottava"><head>51</head>
<l>Una, senza sforzar nostro potere,</l>
<l>ma quando il natural bisogno inviti,</l>
<l>in festa goderemoci e in piacere,</l>
<l>che mai contese non avren né liti.</l>
<l>Né credo che si debba ella dolere:</l>
<l>che s'anco ogn'altra avesse duo mariti,</l>
<l>più ch'ad un solo, a duo saria fedele;</l>
<l>né forse s'udirian tante querele".</l>
</lg>
<lg type="ottava"><head>52</head>
<l>Di quel che disse il re, molto contento</l>
<l>rimaner parve il giovine romano.</l>
<l>Dunque fermati in tal proponimento,</l>
<l>cercâr molte montagne e molto piano:</l>
<l>trovaro al fin, secondo il loro intento,</l>
<l>una figliuola d'uno ostiero ispano,</l>
<l>che tenea albergo al porto di Valenza,</l>
<l>bella di modi e bella di presenza.</l>
</lg>
<lg type="ottava"><head>53</head>
<l>Era ancor sul fiorir di primavera</l>
<l>sua tenerella e quasi acerba etade.</l>
<l>Di molti figli il padre aggravat'era,</l>
<l>e nimico mortal di povertade;</l>
<l>sì ch'a disporlo fu cosa leggiera,</l>
<l>che desse lor la figlia in potestade;</l>
<l>ch'ove piacesse lor potesson trarla,</l>
<l>poi che promesso avean di ben trattarla.</l>
</lg>
<lg type="ottava"><head>54</head>
<l>Pigliano la fanciulla, e piacer n'hanno</l>
<l>or l'un or l'altro in caritade e in pace,</l>
<l>come a vicenda i mantici che dànno,</l>
<l>or l'uno or l'altro, fiato alla fornace.</l>
<l>Per veder tutta Spagna indi ne vanno,</l>
<l>e passar poi nel regno di Siface;</l>
<l>e 'l dì che da Valenza si partiro,</l>
<l>ad albergare a Zattiva veniro.</l>
</lg>
<lg type="ottava"><head>55</head>
<l>I patroni a veder strade e palazzi</l>
<l>ne vanno, e lochi publici e divini;</l>
<l>ch'usanza han di pigliar simil solazzi</l>
<l>in ogni terra ove entran peregrini;</l>
<l>e la fanciulla resta coi ragazzi.</l>
<l>Altri i letti, altri acconciano i ronzini,</l>
<l>altri hanno cura che sia alla tornata</l>
<l>dei signor lor la cena apparecchiata.</l>
</lg>
<lg type="ottava"><head>56</head>
<l>Ne l'albergo un garzon stava per fante,</l>
<l>ch'in casa de la giovene già stette</l>
<l>a' servigi del padre, e d'essa amante</l>
<l>fu da' primi anni, e del suo amor godette.</l>
<l>Ben s'adocchiâr, ma non ne fêr sembiante,</l>
<l>ch'esser notato ognun di lor temette:</l>
<l>ma tosto ch'i patroni e la famiglia</l>
<l>lor dieron luogo, alzâr tra lor le ciglia.</l>
</lg>
<lg type="ottava"><head>57</head>
<l>Il fante domandò dove ella gisse,</l>
<l>e qual dei duo signor l'avesse seco.</l>
<l>A punto la Fiammetta il fatto disse</l>
<l>(così avea nome, e quel garzone il Greco).</l>
<l>"Quando sperai che 'l tempo, ohimè! venisse</l>
<l>(il Greco le dicea) di viver teco,</l>
<l>Fiammetta, anima mia, tu te ne vai,</l>
<l>e non so più di rivederti mai.</l>
</lg>
<lg type="ottava"><head>58</head>
<l>Fannosi i dolci miei disegni amari,</l>
<l>poi che sei d'altri, e tanto mi ti scosti.</l>
<l>Io disegnava, avendo alcun'danari</l>
<l>con gran fatica e gran sudor riposti,</l>
<l>ch'avanzato m'avea de' miei salari</l>
<l>e de le bene andate di molti osti,</l>
<l>di tornare a Valenza, e domandarti</l>
<l>al padre tuo per moglie, e di sposarti".</l>
</lg>
<lg type="ottava"><head>59</head>
<l>La fanciulla negli omeri si stringe,</l>
<l>e risponde che fu tardo a venire.</l>
<l>Piange il Greco e sospira, e parte finge:</l>
<l>"Vuommi (dice) lasciar così morire?</l>
<l>Con le tuo braccia i fianchi almen mi cinge,</l>
<l>lasciami disfogar tanto desire;</l>
<l>ch'inanzi che tu parta, ogni momento</l>
<l>che teco io stia mi fa morir contento".</l>
</lg>
<lg type="ottava"><head>60</head>
<l>La pietosa fanciulla rispondendo:</l>
<l>"Credi (dicea) che men di te nol bramo;</l>
<l>ma né luogo né tempo ci comprendo</l>
<l>qui, dove in mezzo di tanti occhi siamo".</l>
<l>Il Greco soggiungea: "Certo mi rendo,</l>
<l>che s'un terzo ami me di quel ch'io t'amo,</l>
<l>in questa notte almen troverai loco</l>
<l>che ci potren godere insieme un poco".</l>
</lg>
<lg type="ottava"><head>61</head>
<l>"Come potrò (diceagli la fanciulla),</l>
<l>che sempre in mezzo a duo la notte giaccio?</l>
<l>e meco or l'uno or l'altro si trastulla,</l>
<l>e sempre a l'un di lor mi trovo in braccio?"</l>
<l>"Questo ti fia (suggiunse il Greco) nulla;</l>
<l>che ben ti saprai tor di questo impaccio,</l>
<l>e uscir di mezzo lor, pur che tu voglia:</l>
<l>e déi voler, quando di me ti doglia".</l>
</lg>
<lg type="ottava"><head>62</head>
<l>Pensa ella alquanto, e poi dice che vegna</l>
<l>quando creder potrà ch'ognuno dorma;</l>
<l>e pianamente come far convegna,</l>
<l>e de l'andare e del tornar l'informa.</l>
<l>Il Greco, sì come ella gli disegna,</l>
<l>quando sente dormir tutta la torma,</l>
<l>viene all'uscio e lo spinge, e quel gli cede:</l>
<l>entra pian piano, e va a tenton col piede.</l>
</lg>
<lg type="ottava"><head>63</head>
<l>Fa lunghi i passi, e sempre in quel di dietro</l>
<l>tutto si ferma, e l'altro par che muova</l>
<l>a guisa che di dar tema nel vetro,</l>
<l>non che 'l terreno abbia a calcar, ma l'uova;</l>
<l>e tien la mano inanzi simil metro,</l>
<l>va brancolando infin che 'l letto trova:</l>
<l>e di là dove gli altri avean le piante,</l>
<l>tacito si cacciò col capo inante.</l>
</lg>

<lg type="ottava"><head>64</head>
<l>Fra l'una e l'altra gamba di Fiammetta,</l>
<l>che supina giacea, diritto venne;</l>
<l>e quando le fu a par, l'abbracciò stretta,</l>
<l>e sopra lei sin presso al dì si tenne.</l>
<l>Cavalcò forte, e non andò a staffetta;</l>
<l>che mai bestia mutar non gli convenne:</l>
<l>che questa pare a lui che sì ben trotte,</l>
<l>che scender non ne vuol per tutta notte.</l>
</lg>
<lg type="ottava"><head>65</head>
<l>Avea Iocondo et avea il re sentito</l>
<l>il calpestio che sempre il letto scosse;</l>
<l>e l'uno e l'altro, d'uno error schernito,</l>
<l>s'avea creduto che 'l compagno fosse.</l>
<l>Poi ch'ebbe il Greco il suo camin fornito,</l>
<l>sì come era venuto, anco tornosse.</l>
<l>Saettò il sol da l'orizzonte i raggi;</l>
<l>sorse Fiammetta, e fece entrare i paggi.</l>
</lg>
<lg type="ottava"><head>66</head>
<l>Il re disse al compagno motteggiando:</l>
<l>"Frate, molto camin fatto aver déi;</l>
<l>e tempo è ben che ti riposi, quando</l>
<l>stato a cavallo tutta notte sei".</l>
<l>Iocondo a lui rispose di rimando,</l>
<l>e disse: "Tu di' quel ch'io a dire avrei.</l>
<l>A te tocca posare, e pro ti faccia,</l>
<l>che tutta notte hai cavalcato a caccia".</l>
</lg>
<lg type="ottava"><head>67</head>
<l>"Anch'io (suggiunse il re) senza alcun fallo</l>
<l>lasciato avria il mio can correre un tratto,</l>
<l>se m'avessi prestato un po' il cavallo,</l>
<l>tanto che 'l mio bisogno avessi fatto".</l>
<l>Iocondo replicò: "Son tuo vasallo,</l>
<l>e puoi far meco e rompere ogni patto:</l>
<l>sì che non convenia tal cenni usare;</l>
<l>ben mi potevi dir: lasciala stare".</l>
</lg>
<lg type="ottava"><head>68</head>
<l>Tanto replica l'un, tanto soggiunge</l>
<l>l'altro, che sono a grave lite insieme.</l>
<l>Vengon da' motti ad un parlar che punge,</l>
<l>ch'ad amenduo l'esser beffato preme.</l>
<l>Chiaman Fiammetta (che non era lunge,</l>
<l>e de la fraude esser scoperta teme)</l>
<l>per fare in viso l'uno all'altro dire</l>
<l>quel che negando ambi parean mentire.</l>
</lg>
<lg type="ottava"><head>69</head>
<l>"Dimmi (le disse il re con fiero sguardo),</l>
<l>e non temer di me né di costui;</l>
<l>chi tutta notte fu quel sì gagliardo,</l>
<l>che ti godé senza far parte altrui?"</l>
<l>Credendo l'un provar l'altro bugiardo,</l>
<l>la risposta aspettavano ambedui.</l>
<l>Fiammetta a' piedi lor si gittò, incerta</l>
<l>di viver più, vedendosi scoperta.</l>
</lg>
<lg type="ottava"><head>70</head>
<l>Domandò lor perdono, che d'amore</l>
<l>ch'a un giovinetto avea portato, spinta,</l>
<l>e da pietà d'un tormentato core</l>
<l>che molto avea per lei patito, vinta,</l>
<l>caduta era la notte in quello errore;</l>
<l>e seguitò, senza dir cosa finta,</l>
<l>come tra lor con speme si condusse,</l>
<l>ch'ambi credesson che 'l compagno fusse.</l>
</lg>
<lg type="ottava"><head>71</head>
<l>Il re e Iocondo si guardaro in viso,</l>
<l>di maraviglia e di stupor confusi;</l>
<l>né d'aver anco udito lor fu aviso,</l>
<l>ch'altri duo fusson mai così delusi.</l>
<l>Poi scoppiaro ugualmente in tanto riso,</l>
<l>che con la bocca aperta e gli occhi chiusi,</l>
<l>potendo a pena il fiato aver del petto,</l>
<l>a dietro si lasciâr cader sul letto.</l>
</lg>
<lg type="ottava"><head>72</head>
<l>Poi ch'ebbon tanto riso, che dolere</l>
<l>se ne sentiano il petto, e pianger gli occhi,</l>
<l>disson tra lor: "Come potremo avere</l>
<l>guardia, che la moglier non ne l'accocchi,</l>
<l>se non giova tra duo questa tenere,</l>
<l>e stretta sì, che l'uno e l'altro tocchi?</l>
<l>Se più che crini avesse occhi il marito,</l>
<l>non potria far che non fosse tradito.</l>
</lg>
<lg type="ottava"><head>73</head>
<l>Provate mille abbiamo, e tutte belle;</l>
<l>né di tante una è ancor che ne contraste.</l>
<l>Se provian l'altre, fian simili anch'elle;</l>
<l>ma per ultima prova costei baste.</l>
<l>Dunque possiamo creder che più felle</l>
<l>non sien le nostre, o men de l'altre caste:</l>
<l>e se son come tutte l'altre sono,</l>
<l>che torniamo a godercile fia buono".</l>
</lg>
<lg type="ottava"><head>74</head>
<l>Conchiuso ch'ebbon questo, chiamar fêro</l>
<l>per Fiammetta medesima il suo amante;</l>
<l>e in presenzia di molti gli la diero</l>
<l>per moglie, e dote che gli fu bastante.</l>
<l>Poi montaro a cavallo, e il lor sentiero</l>
<l>ch'era a ponente, volsero a levante;</l>
<l>et alle mogli lor se ne tornaro,</l>
<l>di ch'affanno mai più non si pigliaro. -</l>
</lg>
<lg type="ottava"><head>75</head>
<l>L'ostier qui fine alla sua istoria pose,</l>
<l>che fu con molta attenzione udita.</l>
<l>Udilla il Saracin, né gli rispose</l>
<l>parola mai, fin che non fu finita.</l>
<l>Poi disse: - Io credo ben che de l'ascose</l>
<l>feminil frode sia copia infinita;</l>
<l>né si potria de la millesma parte</l>
<l>tener memoria con tutte le carte. -</l>
</lg>
<lg type="ottava"><head>76</head>
<l>Quivi era un uom d'età, ch'avea più retta</l>
<l>opinion degli altri, e ingegno e ardire;</l>
<l>e non potendo ormai, che sì negletta</l>
<l>ogni femina fosse, più patire,</l>
<l>si volse a quel ch'avea l'istoria detta,</l>
<l>e gli disse: - Assai cose udimo dire,</l>
<l>che veritade in sé non hanno alcuna:</l>
<l>e ben di queste è la tua favola una.</l>
</lg>
<lg type="ottava"><head>77</head>
<l>A chi te la narrò non do credenza,</l>
<l>s'evangelista ben fosse nel resto;</l>
<l>ch'opinione, più ch'esperienza</l>
<l>ch'abbia di donne, lo facea dir questo.</l>
<l>L'avere ad una o due malivolenza,</l>
<l>fa ch'odia e biasma l'altre oltre all'onesto;</l>
<l>ma se gli passa l'ira, io vo' tu l'oda,</l>
<l>più ch'ora biasmo, anco dar lor gran loda.</l>
</lg>
<lg type="ottava"><head>78</head>
<l>E se vorrà lodarne, avrà maggiore</l>
<l>il campo assai, ch'a dirne mal non ebbe:</l>
<l>di cento potrà dir degne d'onore</l>
<l>verso una trista che biasmar si debbe.</l>
<l>Non biasmar tutte, ma serbarne fuore</l>
<l>la bontà d'infinite si dovrebbe;</l>
<l>e se 'l Valerio tuo disse altrimente,</l>
<l>disse per ira, e non per quel che sente.</l>
</lg>
<lg type="ottava"><head>79</head>
<l>Ditemi un poco: è di voi forse alcuno</l>
<l>ch'abbia servato alla sua moglie fede?</l>
<l>che nieghi andar, quando gli sia oportuno,</l>
<l>all'altrui donna, e darle ancor mercede?</l>
<l>credete in tutto 'l mondo trovarne uno?</l>
<l>chi 'l dice, mente; e folle è ben chi 'l crede.</l>
<l>Trovatene vo' alcuna che vi chiami?</l>
<l>(non parlo de le publiche et infami).</l>
</lg>
<lg type="ottava"><head>80</head>
<l>Conoscete alcun voi, che non lasciasse</l>
<l>la moglie sola, ancor che fosse bella,</l>
<l>per seguire altra donna, se sperasse</l>
<l>in breve e facilmente ottener quella?</l>
<l>Che farebbe egli, quando lo pregasse</l>
<l>o desse premio a lui donna o donzella?</l>
<l>Credo, per compiacere or queste or quelle,</l>
<l>che tutti lasciaremmovi la pelle.</l>
</lg>
<lg type="ottava"><head>81</head>
<l>Quelle che i lor mariti hanno lasciati,</l>
<l>le più volte cagione avuta n'hanno.</l>
<l>Del suo di casa li veggon svogliati,</l>
<l>e che fuor, de l'altrui bramosi, vanno.</l>
<l>Dovriano amar, volendo essere amati,</l>
<l>e tor con la misura ch'a-llor dànno.</l>
<l>Io farei (se a me stesse il darla e tôrre)</l>
<l>tal legge, ch'uom non vi potrebbe opporre.</l>
</lg>
<lg type="ottava"><head>82</head>
<l>Saria la legge, ch'ogni donna colta</l>
<l>in adulterio, fosse messa a morte,</l>
<l>se provar non potesse ch'una volta</l>
<l>avesse adulterato il suo consorte:</l>
<l>se provar lo potesse, andrebbe asciolta,</l>
<l>né temeria il marito né la corte.</l>
<l>Cristo ha lasciato nei precetti suoi:</l>
<l>non far altrui quel che patir non vuoi.</l>
</lg>
<lg type="ottava"><head>83</head>
<l>La incontinenza è quanto mal si puote</l>
<l>imputar lor, non già a tutto lo stuolo.</l>
<l>Ma in questo chi ha di noi più brutte note?</l>
<l>che continente non si trova un solo.</l>
<l>E molto più n'ha ad arrossir le gote,</l>
<l>quando bestemmia, ladroneccio, dolo,</l>
<l>usura et omicidio, e se v'è peggio,</l>
<l>raro, se non dagli uomini, far veggio. -</l>
</lg>

<lg type="ottava"><head>84</head>
<l>Appresso alle ragioni avea il sincero</l>
<l>e giusto vecchio in pronto alcuno esempio</l>
<l>di donne, che né in fatto né in pensiero</l>
<l>mai di lor castità patiron scempio.</l>
<l>Ma il Saracin, che fuggia udire il vero,</l>
<l>lo minacciò con viso crudo et empio,</l>
<l>sì che lo fece per timor tacere;</l>
<l>ma già non lo mutò di suo parere.</l>
</lg>
<lg type="ottava"><head>85</head>
<l>Posto ch'ebbe alle liti e alle contese</l>
<l>termine il re pagan, lasciò la mensa;</l>
<l>indi nel letto per dormir si stese</l>
<l>fin al partir de l'aria scura e densa:</l>
<l>ma de la notte, a sospirar l'offese</l>
<l>più de la donna ch'a dormir, dispensa.</l>
<l>Quindi parte all'uscir del nuovo raggio,</l>
<l>e far disegna in nave il suo viaggio.</l>
</lg>
<lg type="ottava"><head>86</head>
<l>Però ch'avendo tutto quel rispetto</l>
<l>ch'a buon cavallo dee buon cavalliero,</l>
<l>a quel suo bello e buono, ch'a dispetto</l>
<l>tenea di Sacripante e di Ruggiero;</l>
<l>vedendo per duo giorni averlo stretto</l>
<l>più che non si dovria sì buon destriero,</l>
<l>lo pon, per riposarlo, e lo rassetta</l>
<l>in una barca, e per andar più in fretta.</l>
</lg>
<lg type="ottava"><head>87</head>
<l>Senza indugio al nocchier varar la barca,</l>
<l>e dar fa i remi all'acqua da la sponda.</l>
<l>Quella, non molto grande e poco carca,</l>
<l>se ne va per la Sonna giù a seconda.</l>
<l>Non fugge il suo pensier né se ne scarca</l>
<l>Rodomonte per terra né per onda:</l>
<l>lo trova in su la proda e in su la poppa;</l>
<l>e se cavalca, il porta dietro in groppa.</l>
</lg>
<lg type="ottava"><head>88</head>
<l>Anzi nel capo, o sia nel cor gli siede,</l>
<l>e di fuor caccia ogni conforto e serra.</l>
<l>Di ripararsi il misero non vede,</l>
<l>da poi che gli nimici ha ne la terra.</l>
<l>Non sa da chi sperar possa mercede,</l>
<l>se gli fanno i domestici suoi guerra:</l>
<l>la notte e 'l giorno e sempre è combattuto</l>
<l>da quel crudel che dovria dargli aiuto.</l>
</lg>
<lg type="ottava"><head>89</head>
<l>Naviga il giorno e la notte seguente</l>
<l>Rodomonte col cor d'affanni grave;</l>
<l>e non si può l'ingiuria tor di mente,</l>
<l>che da la donna e dal suo re avuto have;</l>
<l>e la pena e il dolor medesmo sente,</l>
<l>che sentiva a cavallo, ancora in nave:</l>
<l>né spegner può, per star ne l'acqua, il fuoco,</l>
<l>né può stato mutar, per mutar loco.</l>
</lg>
<lg type="ottava"><head>90</head>
<l>Come l'infermo, che dirotto e stanco</l>
<l>di febbre ardente, va cangiando lato;</l>
<l>o sia su l'uno o sia su l'altro fianco</l>
<l>spera aver, se si volge, miglior stato;</l>
<l>né sul destro riposa né sul manco,</l>
<l>e per tutto ugualmente è travagliato:</l>
<l>così il pagano al male ond'era infermo</l>
<l>mal trova in terra e male in acqua schermo.</l>
</lg>
<lg type="ottava"><head>91</head>
<l>Non puote in nave aver più pazienza,</l>
<l>e si fa porre in terra Rodomonte.</l>
<l>Lion passa e Vienna, indi Valenza,</l>
<l>e vede in Avignone il ricco ponte;</l>
<l>che queste terre et altre ubidienza,</l>
<l>che son tra il fiume e 'l celtibero monte,</l>
<l>rendean al re Agramante e al re di Spagna</l>
<l>dal dì che fur signor de la campagna.</l>
</lg>
<lg type="ottava"><head>92</head>
<l>Verso Acquamorta a man dritta si tenne</l>
<l>con animo in Algier passare in fretta;</l>
<l>e sopra un fiume ad una villa venne</l>
<l>e da Bacco e da Cerere diletta,</l>
<l>che per le spesse ingiurie, che sostenne</l>
<l>dai soldati, a votarsi fu constretta.</l>
<l>Quinci il gran mare, e quindi ne l'apriche</l>
<l>valli vede ondeggiar le bionde spiche.</l>
</lg>
<lg type="ottava"><head>93</head>
<l>Quivi ritrova una piccola chiesa</l>
<l>di nuovo sopra un monticel murata,</l>
<l>che poi ch'intorno era la guerra accesa,</l>
<l>i sacerdoti vòta avean lasciata.</l>
<l>Per stanza fu da Rodomonte presa;</l>
<l>che pel sito, e perch'era sequestrata</l>
<l>dai campi, onde avea in odio udir novella,</l>
<l>gli piacque sì, che mutò Algieri in quella.</l>
</lg>
<lg type="ottava"><head>94</head>
<l>Mutò d'andare in Africa pensiero,</l>
<l>sì commodo gli parve il luogo e bello.</l>
<l>Famigli e carriaggi e il suo destriero</l>
<l>seco alloggiar fe' nel medesmo ostello.</l>
<l>Vicino a poche leghe a Mompoliero</l>
<l>e ad alcun altro ricco e buon castello</l>
<l>siede il villaggio allato alla riviera;</l>
<l>sì che d'avervi ogn'agio il modo v'era.</l>
</lg>
<lg type="ottava"><head>95</head>
<l>Standovi un giorno il Saracin pensoso</l>
<l>(come pur era il più del tempo usato),</l>
<l>vide venir per mezzo un prato erboso,</l>
<l>che d'un piccol sentiero era segnato,</l>
<l>una donzella di viso amoroso</l>
<l>in compagnia d'un monaco barbato;</l>
<l>e si traeano dietro un gran destriero</l>
<l>sotto una soma coperta di nero.</l>
</lg>
<lg type="ottava"><head>96</head>
<l>Chi la donzella, chi 'l monaco sia,</l>
<l>chi portin seco, vi debbe esser chiaro.</l>
<l>Conoscere Issabella si dovria,</l>
<l>che 'l corpo avea del suo Zerbino caro.</l>
<l>Lasciai che vêr Provenza ne venìa</l>
<l>sotto la scorta del vecchio preclaro,</l>
<l>che le avea persuaso tutto il resto</l>
<l>dicare a Dio del suo vivere onesto.</l>
</lg>
<lg type="ottava"><head>97</head>
<l>Come ch'in viso pallida e smarrita</l>
<l>sia la donzella, et abbia i crini inconti;</l>
<l>e facciano i sospir continua uscita</l>
<l>del petto acceso, e gli occhi sien duo fonti;</l>
<l>et altri testimoni d'una vita</l>
<l>misera e grave in lei si veggan pronti;</l>
<l>tanto però di bello anco le avanza,</l>
<l>che con le Grazie Amor vi può aver stanza.</l>
</lg>
<lg type="ottava"><head>98</head>
<l>Tosto che 'l Saracin vide la bella</l>
<l>donna apparir, messe il pensiero al fondo,</l>
<l>ch'avea di biasmar sempre e d'odiar quella</l>
<l>schiera gentil che pur adorna il mondo.</l>
<l>E ben gli par dignissima Issabella,</l>
<l>in cui locar debba il suo amor secondo,</l>
<l>e spenger totalmente il primo, a modo</l>
<l>che da l'asse si trae chiodo con chiodo.</l>
</lg>
<lg type="ottava"><head>99</head>
<l>Incontra se le fece, e col più molle</l>
<l>parlar che seppe, e col miglior sembiante,</l>
<l>di sua condizione domandolle:</l>
<l>et ella ogni pensier gli spiegò inante;</l>
<l>come era per lasciare il mondo folle,</l>
<l>e farsi amica a Dio con opre sante.</l>
<l>Ride il pagano altier ch'in Dio non crede,</l>
<l>d'ogni legge nimico e d'ogni fede.</l>
</lg>
<lg type="ottava"><head>100</head>
<l>E chiama intenzione erronea e lieve,</l>
<l>e dice che per certo ella troppo erra;</l>
<l>né men biasmar che l'avaro si deve,</l>
<l>che 'l suo ricco tesor metta sotterra:</l>
<l>alcuno util per sé non ne riceve,</l>
<l>e da l'uso degli altri uomini il serra.</l>
<l>Chiuder leon si denno, orsi e serpenti,</l>
<l>e non le cose belle et innocenti.</l>
</lg>
<lg type="ottava"><head>101</head>
<l>Il monaco, ch'a questo avea l'orecchia,</l>
<l>e per soccorrer la giovane incauta,</l>
<l>che ritratta non sia per la via vecchia,</l>
<l>sedea al governo qual pratico nauta,</l>
<l>quivi di spiritual cibo apparecchia</l>
<l>tosto una mensa sontuosa e lauta.</l>
<l>Ma il Saracin, che con mal gusto nacque,</l>
<l>non pur la saporò, che gli dispiacque:</l>
</lg>
<lg type="ottava"><head>102</head>
<l>e poi ch'invano il monaco interroppe,</l>
<l>e non poté mai far sì che tacesse,</l>
<l>e che di pazienza il freno roppe,</l>
<l>le mani adosso con furor gli messe.</l>
<l>Ma le parole mie parervi troppe</l>
<l>potriano omai, se più se ne dicesse:</l>
<l>sì che finirò il canto; e mi fia specchio</l>
<l>quel che per troppo dire accade al vecchio.</l>
</lg>
</div1>

<div1 type="canto">
<head>Canto 29</head>
<lg type="ottava"><head>1</head>
<l>O degli uomini inferma e instabil mente!</l>
<l>come siàn presti a variar disegno!</l>
<l>Tutti i pensier mutamo facilmente,</l>
<l>più quei che nascon d'amoroso sdegno.</l>
<l>Io vidi dianzi il Saracin sì ardente</l>
<l>contra le donne, e passar tanto il segno,</l>
<l>che non che spegner l'odio, ma pensai</l>
<l>che non dovesse intiepidirlo mai.</l>
</lg>
<lg type="ottava"><head>2</head>
<l>Donne gentil, per quel ch'a biasmo vostro</l>
<l>parlò contra il dover, sì offeso sono,</l>
<l>che sin che col suo mal non gli dimostro</l>
<l>quanto abbia fatto error, non gli perdono.</l>
<l>Io farò sì con penna e con inchiostro,</l>
<l>ch'ognun vedrà che gli era utile e buono</l>
<l>aver taciuto, e mordersi anco poi</l>
<l>prima la lingua, che dir mal di voi.</l>
</lg>
<lg type="ottava"><head>3</head>
<l>Ma che parlò come ignorante e sciocco,</l>
<l>ve lo dimostra chiara esperienzia.</l>
<l>Incontra tutte trasse fuor lo stocco</l>
<l>de l'ira, senza farvi differenzia:</l>
<l>poi d'Issabella un sguardo sì l'ha tocco,</l>
<l>che subito gli fa mutar sentenzia.</l>
<l>Già in cambio di quell'altra la disia:</l>
<l>l'ha vista a pena, e non sa ancor chi sia.</l>
</lg>
<lg type="ottava"><head>4</head>
<l>E come il nuovo amor lo punge e scalda,</l>
<l>muove alcune ragion di poco frutto,</l>
<l>per romper quella mente intera e salda</l>
<l>ch'ella avea fissa al Creator del tutto.</l>
<l>Ma l'eremita che l'è scudo e falda,</l>
<l>perché il casto pensier non sia distrutto,</l>
<l>con argumenti più validi e fermi,</l>
<l>quanto più può, le fa ripari e schermi.</l>
</lg>
<lg type="ottava"><head>5</head>
<l>Poi che l'empio pagan molto ha sofferto</l>
<l>con lunga noia quel monaco audace,</l>
<l>e che gli ha detto invan ch'al suo deserto</l>
<l>senza lei può tornar quando gli piace;</l>
<l>e che nuocer si vede a viso aperto,</l>
<l>e che seco non vuol triegua né pace:</l>
<l>la mano al mento con furor gli stese,</l>
<l>e tanto ne pelò, quanto ne prese.</l>
</lg>
<lg type="ottava"><head>6</head>
<l>E sì crebbe la furia, che nel collo</l>
<l>con man lo stringe a guisa di tanaglia;</l>
<l>e poi ch'una e due volte raggirollo,</l>
<l>da sé per l'aria e verso il mar lo scaglia.</l>
<l>Che n'avenisse, né dico né sollo:</l>
<l>varia fama è di lui, né si raguaglia.</l>
<l>Dice alcun che sì rotto a un sasso resta,</l>
<l>che 'l piè non si discerne da la testa;</l>
</lg>
<lg type="ottava"><head>7</head>
<l>et altri, ch'a cadere andò nel mare,</l>
<l>ch'era più di tre miglia indi lontano,</l>
<l>e che morì per non saper notare,</l>
<l>fatti assai prieghi e orazioni invano;</l>
<l>altri, ch'un santo lo venne aiutare,</l>
<l>lo trasse al lito con visibil mano.</l>
<l>Di queste, qual si vuol, la vera sia:</l>
<l>di lui non parla più l'istoria mia.</l>
</lg>
<lg type="ottava"><head>8</head>
<l>Rodomonte crudel, poi che levato</l>
<l>s'ebbe da canto il garrulo eremita,</l>
<l>si ritornò con viso men turbato</l>
<l>verso la donna mesta e sbigottita;</l>
<l>e col parlar ch'è fra gli amanti usato,</l>
<l>dicea ch'era il suo core e la sua vita</l>
<l>e 'l suo conforto e la sua cara speme,</l>
<l>et altri nomi tai che vanno insieme.</l>
</lg>
<lg type="ottava"><head>9</head>
<l>E si mostrò sì costumato allora,</l>
<l>che non le fece alcun segno di forza.</l>
<l>Il sembiante gentil che l'innamora,</l>
<l>l'usato orgoglio in lui spegne et ammorza:</l>
<l>e ben che 'l frutto trar ne possa fuora,</l>
<l>passar non però vuole oltre a la scorza;</l>
<l>che non gli par che potesse esser buono,</l>
<l>quando da lei non lo accettasse in dono.</l>
</lg>
<lg type="ottava"><head>10</head>
<l>E così di disporre a poco a poco</l>
<l>a' suoi piaceri Issabella credea.</l>
<l>Ella, che in sì solingo e strano loco,</l>
<l>qual topo in piede al gatto si vedea,</l>
<l>vorria trovarsi inanzi in mezzo il fuoco;</l>
<l>e seco tuttavolta rivolgea</l>
<l>s'alcun partito, alcuna via fosse atta</l>
<l>a trarla quindi immaculata e intatta.</l>
</lg>
<lg type="ottava"><head>11</head>
<l>Fa ne l'animo suo proponimento</l>
<l>di darsi con sua man prima la morte,</l>
<l>che 'l barbaro crudel n'abbia il suo intento,</l>
<l>e che le sia cagion d'errar sì forte</l>
<l>contra quel cavallier ch'in braccio spento</l>
<l>l'avea crudele e dispietata sorte;</l>
<l>a cui fatto have col pensier devoto</l>
<l>de la sua castità perpetuo voto.</l>
</lg>
<lg type="ottava"><head>12</head>
<l>Crescer più sempre l'appetito cieco</l>
<l>vede del re pagan, né sa che farsi.</l>
<l>Ben sa che vuol venire all'atto bieco,</l>
<l>ove i contrasti suoi tutti fien scarsi.</l>
<l>Pur discorrendo molte cose seco,</l>
<l>il modo trovò al fin di ripararsi,</l>
<l>e di salvar la castità sua, come</l>
<l>io vi dirò, con lungo e chiaro nome.</l>
</lg>
<lg type="ottava"><head>13</head>

<l>Al brutto Saracin, che le venìa</l>
<l>già contra con parole e con effetti</l>
<l>privi di tutta quella cortesia</l>
<l>che mostrata le avea ne' primi detti:</l>
<l>- Se fate che con voi sicura io sia</l>
<l>del mio onor (disse), e ch'io non ne sospetti,</l>
<l>cosa all'incontro vi darò, che molto</l>
<l>più vi varrà, ch'avermi l'onor tolto.</l>
</lg>
<lg type="ottava"><head>14</head>
<l>Per un piacer di sì poco momento,</l>
<l>di che n'ha sì abondanza tutto 'l mondo,</l>
<l>non disprezzate un perpetuo contento,</l>
<l>un vero gaudio a nullo altro secondo.</l>
<l>Potrete tuttavia ritrovar cento</l>
<l>e mille donne di viso giocondo;</l>
<l>ma chi vi possa dar questo mio dono,</l>
<l>nessuno al mondo, o pochi altri ci sono.</l>
</lg>
<lg type="ottava"><head>15</head>
<l>Ho notizia d'un'erba, e l'ho veduta</l>
<l>venendo, e so dove trovarne appresso,</l>
<l>che bollita con elera e con ruta</l>
<l>ad un fuoco di legna di cipresso,</l>
<l>e fra mano innocenti indi premuta,</l>
<l>manda un liquor, che, chi si bagna d'esso</l>
<l>tre volte il corpo, in tal modo l'indura,</l>
<l>che dal ferro e dal fuoco l'assicura.</l>
</lg>
<lg type="ottava"><head>16</head>
<l>Io dico, se tre volte se n'immolla,</l>
<l>un mese invulnerabile si trova.</l>
<l>Oprar conviensi ogni mese l'ampolla;</l>
<l>che sua virtù più termine non giova.</l>
<l>Io so far l'acqua, et oggi ancor farolla,</l>
<l>et oggi ancor voi ne vedrete prova:</l>
<l>e vi può, s'io non fallo, esser più grata,</l>
<l>che d'aver tutta Europa oggi acquistata.</l>
</lg>
<lg type="ottava"><head>17</head>
<l>Da voi domando in guiderdon di questo,</l>
<l>che su la fede vostra mi giuriate</l>
<l>che né in detto né in opera molesto</l>
<l>mai più sarete alla mia castitate. -</l>
<l>Così dicendo, Rodomonte onesto</l>
<l>fe' ritornar; ch'in tanta voluntate</l>
<l>venne ch'inviolabil si facesse,</l>
<l>che più ch'ella non disse, le promesse:</l>
</lg>
<lg type="ottava"><head>18</head>
<l>e servaralle fin che vegga fatto</l>
<l>de la mirabil acqua esperienzia;</l>
<l>e sforzerasse intanto a non fare atto,</l>
<l>a non far segno alcun di violenzia.</l>
<l>Ma pensa poi di non tenere il patto,</l>
<l>perché non ha timor né riverenzia</l>
<l>di Dio o di santi; e nel mancar di fede</l>
<l>tutta a lui la bugiarda Africa cede.</l>
</lg>
<lg type="ottava"><head>19</head>
<l>Ad Issabella il re d'Algier scongiuri</l>
<l>di non la molestar fe' più di mille,</l>
<l>pur ch'essa lavorar l'acqua procuri,</l>
<l>che far lo può qual fu già Cigno e Achille.</l>
<l>Ella per balze e per valloni oscuri</l>
<l>da le città lontana e da le ville</l>
<l>ricoglie di molte erbe; e il Saracino</l>
<l>non l'abandona, e l'è sempre vicino.</l>
</lg>
<lg type="ottava"><head>20</head>
<l>Poi ch'in più parti quant'era a bastanza</l>
<l>colson de l'erbe e con radici e senza,</l>
<l>tardi si ritornaro alla lor stanza;</l>
<l>dove quel paragon di continenza</l>
<l>tutta la notte spende, che l'avanza,</l>
<l>a bollir erbe con molta avertenza:</l>
<l>e a tutta l'opra e a tutti quei misteri</l>
<l>si trova ognor presente il re d'Algieri.</l>
</lg>
<lg type="ottava"><head>21</head>
<l>Che producendo quella notte in giuoco</l>
<l>con quelli pochi servi ch'eran seco,</l>
<l>sentia, per lo calor del vicin fuoco</l>
<l>ch'era rinchiuso in quello angusto speco,</l>
<l>tal sete, che bevendo or molto or poco,</l>
<l>duo barili votâr pieni di greco,</l>
<l>ch'aveano tolto uno o duo giorni inanti</l>
<l>i suoi scudieri a certi viandanti.</l>
</lg>
<lg type="ottava"><head>22</head>
<l>Non era Rodomonte usato al vino,</l>
<l>perché la legge sua lo vieta e danna:</l>
<l>e poi che lo gustò, liquor divino</l>
<l>gli par, miglior che 'l nettare o la manna;</l>
<l>e riprendendo il rito saracino,</l>
<l>gran tazze e pieni fiaschi ne tracanna.</l>
<l>Fece il buon vino, ch'andò spesso intorno,</l>
<l>girare il capo a tutti come un torno.</l>
</lg>
<lg type="ottava"><head>23</head>
<l>La donna in questo mezzo la caldaia</l>
<l>dal fuoco tolse, ove quell'erbe cosse;</l>
<l>e disse a Rodomonte: - Acciò che paia</l>
<l>che mie parole al vento non ho mosse,</l>
<l>quella che 'l ver da la bugia dispaia,</l>
<l>e che può dotte far le genti grosse,</l>
<l>te ne farò l'esperienzia ancora,</l>
<l>non ne l'altrui, ma nel mio corpo or ora.</l>
</lg>
<lg type="ottava"><head>24</head>
<l>Io voglio a far il saggio esser la prima</l>
<l>del felice liquor di virtù pieno,</l>
<l>acciò tu forse non facessi stima</l>
<l>che ci fosse mortifero veneno.</l>
<l>Di questo bagnerommi da la cima</l>
<l>del capo giù pel collo e per lo seno:</l>
<l>tu poi tua forza in me prova e tua spada,</l>
<l>se questo abbia vigor, se quella rada. -</l>
</lg>
<lg type="ottava"><head>25</head>
<l>Bagnossi, come disse, e lieta porse</l>
<l>all'incauto pagano il collo ignudo,</l>
<l>incauto, e vinto anco dal vino forse,</l>
<l>incontra a cui non vale elmo né scudo.</l>
<l>Quel uom bestial le prestò fede, e scórse</l>
<l>sì con la mano e sì col ferro crudo,</l>
<l>che del bel capo, già d'Amore albergo,</l>
<l>fe' tronco rimanere il petto e il tergo.</l>
</lg>
<lg type="ottava"><head>26</head>
<l>Quel fe' tre balzi; e funne udita chiara</l>
<l>voce, ch'uscendo nominò Zerbino,</l>
<l>per cui seguire ella trovò sì rara</l>
<l>via di fuggir di man del Saracino.</l>
<l>Alma, ch'avesti più la fede cara,</l>
<l>e 'l nome quasi ignoto e peregrino</l>
<l>al tempo nostro, de la castitade,</l>
<l>che la tua vita e la tua verde etade,</l>
</lg>
<lg type="ottava"><head>27</head>
<l>vattene in pace, alma beata e bella!</l>
<l>Così i miei versi avesson forza, come</l>
<l>ben m'affaticherei con tutta quella</l>
<l>arte che tanto il parlar orna e còme,</l>
<l>perché mille e mill'anni e più, novella</l>
<l>sentisse il mondo del tuo chiaro nome.</l>
<l>Vattene in pace alla superna sede,</l>
<l>e lascia all'altre esempio di tua fede.</l>
</lg>
<lg type="ottava"><head>28</head>
<l>All'atto incomparabile e stupendo,</l>
<l>dal cielo il Creator giù gli occhi volse,</l>
<l>e disse: - Più di quella ti commendo,</l>
<l>la cui morte a Tarquinio il regno tolse;</l>
<l>e per questo una legge fare intendo</l>
<l>tra quelle mie, che mai tempo non sciolse,</l>
<l>la qual per le inviolabil'acque giuro</l>
<l>che non muterà seculo futuro.</l>
</lg>
<lg type="ottava"><head>29</head>
<l>Per l'avvenir vo' che ciascuna ch'aggia</l>
<l>il nome tuo, sia di sublime ingegno,</l>
<l>e sia bella, gentil, cortese e saggia,</l>
<l>e di vera onestade arrivi al segno:</l>
<l>onde materia agli scrittori caggia</l>
<l>di celebrare il nome inclito e degno;</l>
<l>tal che Parnasso, Pindo et Elicone</l>
<l>sempre Issabella, Issabella risuone. -</l>
</lg>
<lg type="ottava"><head>30</head>
<l>Dio così disse, e fe' serena intorno</l>
<l>l'aria, e tranquillo il mar più che mai fusse.</l>
<l>Fe' l'alma casta al terzo ciel ritorno,</l>
<l>e in braccio al suo Zerbin si ricondusse.</l>
<l>Rimase in terra con vergogna e scorno</l>
<l>quel fier senza pietà nuovo Breusse;</l>
<l>che poi che 'l troppo vino ebbe digesto,</l>
<l>biasmò il suo errore, e ne restò funesto.</l>
</lg>
<lg type="ottava"><head>31</head>
<l>Placare o in parte satisfar pensosse</l>
<l>a l'anima beata d'Issabella,</l>
<l>se, poi ch'a morte il corpo le percosse,</l>
<l>desse almen vita alla memoria d'ella.</l>
<l>Trovò per mezzo, acciò che così fosse,</l>
<l>di convertirle quella chiesa, quella</l>
<l>dove abitava e dove ella fu uccisa,</l>
<l>in un sepolcro; e vi dirò in che guisa.</l>
</lg>
<lg type="ottava"><head>32</head>
<l>Di tutti i lochi intorno fa venire</l>
<l>mastri, chi per amore e chi per tema;</l>
<l>e fatto ben sei mila uomini unire,</l>
<l>de' gravi sassi i vicin monti scema,</l>
<l>e ne fa una gran massa stabilire,</l>
<l>che da la cima era alla parte estrema</l>
<l>novanta braccia; e vi rinchiude dentro</l>
<l>la chiesa, che i duo amanti have nel centro.</l>
</lg>
<lg type="ottava"><head>33</head>
<l>Imita quasi la superba mole</l>
<l>che fe' Adriano all'onda tiberina.</l>
<l>Presso al sepolcro una torre alta vuole;</l>
<l>ch'abitarvi alcun tempo si destina.</l>
<l>Un ponte stretto e di due braccia sole</l>
<l>fece su l'acqua che correa vicina.</l>
<l>Lungo il ponte, ma largo era sì poco,</l>
<l>che dava a pena a duo cavalli loco;</l>
</lg>
<lg type="ottava"><head>34</head>
<l>a duo cavalli che venuti a paro,</l>
<l>o ch'insieme si fossero scontrati:</l>
<l>e non avea né sponda né riparo,</l>
<l>e si potea cader da tutti i lati.</l>
<l>Il passar quindi vuol che costi caro</l>
<l>a guerrieri o pagani o battezzati;</l>
<l>che de le spoglie lor mille trofei</l>
<l>promette al cimiterio di costei.</l>
</lg>
<lg type="ottava"><head>35</head>
<l>In dieci giorni e in manco fu perfetta</l>
<l>l'opra del ponticel che passa il fiume;</l>
<l>ma non fu già il sepolcro così in fretta,</l>
<l>né la torre condutta al suo cacume:</l>
<l>pur fu levata sì, ch'alla veletta</l>
<l>starvi in cima una guardia avea costume,</l>
<l>che d'ogni cavallier che venìa al ponte,</l>
<l>col corno facea segno a Rodomonte.</l>
</lg>
<lg type="ottava"><head>36</head>
<l>E quel s'armava, e se gli venìa a opporre</l>
<l>ora su l'una, ora su l'altra riva;</l>
<l>che se 'l guerrier venìa di vêr la torre,</l>
<l>su l'altra proda il re d'Algier veniva.</l>
<l>Il ponticello è il campo ove si corre;</l>
<l>e se 'l destrier poco del segno usciva,</l>
<l>cadea nel fiume, ch'alto era e profondo:</l>
<l>ugual periglio a quel non avea il mondo.</l>
</lg>
<lg type="ottava"><head>37</head>
<l>Aveasi imaginato il Saracino,</l>
<l>che, per gir spesso a rischio di cadere</l>
<l>dal ponticel nel fiume a capo chino,</l>
<l>dove gli converria molt'acqua bere,</l>
<l>del fallo a che l'indusse il troppo vino,</l>
<l>dovesse netto e mondo rimanere;</l>
<l>come l'acqua, non men che 'l vino, estingua</l>
<l>l'error che fa pel vino o mano o lingua.</l>
</lg>
<lg type="ottava"><head>38</head>
<l>Molti fra pochi dì vi capitaro:</l>
<l>alcuni la via dritta vi condusse,</l>
<l>ch'a quei che verso Italia o Spagna andaro</l>
<l>altra non era che più trita fusse;</l>
<l>altri l'ardire, e, più che vita caro,</l>
<l>l'onore, a farvi di sé prova indusse.</l>
<l>E tutti, ove acquistar credean la palma,</l>
<l>lasciavan l'arme, e molti insieme l'alma.</l>
</lg>
<lg type="ottava"><head>39</head>
<l>Di quelli ch'abbattea, s'eran pagani,</l>
<l>si contentava d'aver spoglie et armi;</l>
<l>e di chi prima furo, i nomi piani</l>
<l>vi facea sopra, e sospendeale ai marmi:</l>
<l>ma ritenea in prigion tutti i cristiani;</l>
<l>e che in Algier poi li mandasse parmi.</l>
<l>Finita ancor non era l'opra, quando</l>
<l>vi venne a capitare il pazzo Orlando.</l>
</lg>
<lg type="ottava"><head>40</head>
<l>A caso venne il furioso conte</l>
<l>a capitar su questa gran riviera,</l>
<l>dove, come io vi dico, Rodomonte</l>
<l>fare in fretta facea, né finito era</l>
<l>la torre né il sepolcro, e a pena il ponte:</l>
<l>e di tutte arme, fuor che di visiera,</l>
<l>a quell'ora il pagan si trovò in punto,</l>
<l>ch'Orlando al fiume e al ponte è sopragiunto.</l>
</lg>
<lg type="ottava"><head>41</head>
<l>Orlando (come il suo furor lo caccia)</l>
<l>salta la sbarra e sopra il ponte corre.</l>
<l>Ma Rodomonte con turbata faccia,</l>
<l>a piè, com'era inanzi a la gran torre,</l>
<l>gli grida di lontano e gli minaccia,</l>
<l>né se gli degna con la spada opporre:</l>
<l>- Indiscreto villan, ferma le piante,</l>
<l>temerario, importuno et arrogante!</l>
</lg>
<lg type="ottava"><head>42</head>
<l>Sol per signori e cavallieri è fatto</l>
<l>il ponte, non per te, bestia balorda. -</l>
<l>Orlando, ch'era in gran pensier distratto,</l>
<l>vien pur inanzi e fa l'orecchia sorda.</l>
<l>- Bisogna ch'io castighi questo matto -</l>
<l>disse il pagano; e con la voglia ingorda</l>
<l>venìa per traboccarlo giù ne l'onda,</l>
<l>non pensando trovar chi gli risponda.</l>
</lg>
<lg type="ottava"><head>43</head>
<l>In questo tempo una gentil donzella,</l>
<l>per passar sovra il ponte, al fiume arriva,</l>
<l>leggiadramente ornata e in viso bella,</l>
<l>e nei sembianti accortamente schiva.</l>
<l>Era (se vi ricorda, Signor) quella</l>
<l>che per ogni altra via cercando giva</l>
<l>di Brandimarte, il suo amator, vestigi,</l>
<l>fuor che, dove era, dentro da Parigi.</l>
</lg>
<lg type="ottava"><head>44</head>
<l>Ne l'arrivar di Fiordiligi al ponte</l>
<l>(che così la donzella nomata era),</l>
<l>Orlando s'attaccò con Rodomonte</l>
<l>che lo volea gittar ne la riviera.</l>
<l>La donna, ch'avea pratica del conte,</l>
<l>subito n'ebbe conoscenza vera:</l>
<l>e restò d'alta maraviglia piena,</l>
<l>de la follia che così nudo il mena.</l>
</lg>
<lg type="ottava"><head>45</head>
<l>Fermasi a riguardar che fine avere</l>
<l>debba il furor dei duo tanti possenti.</l>
<l>Per far del ponte l'un l'altro cadere</l>
<l>a por tutta lor forza sono intenti.</l>
<l>- Come è ch'un pazzo debba sì valere? -</l>
<l>seco il fiero pagan dice tra' denti;</l>
<l>e qua e là si volge e si raggira,</l>
<l>pieno di sdegno e di superbia e d'ira.</l>
</lg>
<lg type="ottava"><head>46</head>
<l>Con l'una e l'altra man va ricercando</l>
<l>far nuova presa, ove il suo meglio vede;</l>
<l>or tra le gambe, or fuor gli pone, quando</l>
<l>con arte il destro, e quando il manco piede.</l>
<l>Simiglia Rodomonte intorno a Orlando</l>
<l>lo stolido orso che sveller si crede</l>
<l>l'arbor onde è caduto; e come n'abbia</l>
<l>quello ogni colpa, odio gli porta e rabbia.</l>
</lg>
<lg type="ottava"><head>47</head>
<l>Orlando, che l'ingegno avea sommerso,</l>
<l>io non so dove, e sol la forza usava,</l>
<l>l'estrema forza a cui per l'universo</l>
<l>nessuno o raro paragon si dava,</l>
<l>cader del ponte si lasciò riverso</l>
<l>col pagano abbracciato come stava.</l>
<l>Cadon nel fiume e vanno al fondo insieme:</l>
<l>ne salta in aria l'onda, e il lito geme.</l>
</lg>
<lg type="ottava"><head>48</head>
<l>L'acqua gli fece distaccare in fretta.</l>
<l>Orlando è nudo, e nuota com'un pesce:</l>
<l>di qua le braccia, e di là i piedi getta,</l>
<l>e viene a proda; e come di fuor esce,</l>
<l>correndo va, né per mirare aspetta,</l>
<l>se in biasmo o in loda questo gli riesce.</l>
<l>Ma il pagan, che da l'arme era impedito,</l>
<l>tornò più tardo e con più affanno al lito.</l>
</lg>
<lg type="ottava"><head>49</head>
<l>Sicuramente Fiordiligi intanto</l>
<l>avea passato il ponte e la riviera;</l>
<l>e guardato il sepolcro in ogni canto,</l>
<l>se del suo Brandimarte insegna v'era,</l>
<l>poi che né l'arme sue vede né il manto,</l>
<l>di ritrovarlo in altra parte spera.</l>
<l>Ma ritorniamo a ragionar del conte,</l>
<l>che lascia a dietro e torre e fiume e ponte.</l>
</lg>
<lg type="ottava"><head>50</head>
<l>Pazzia sarà, se le pazzie d'Orlando</l>
<l>prometto raccontarvi ad una ad una;</l>
<l>che tante e tante fur, ch'io non so quando</l>
<l>finir: ma ve n'andrò scegliendo alcuna</l>
<l>solenne et atta da narrar cantando,</l>
<l>e ch'all'istoria mi parrà oportuna;</l>
<l>né quella tacerò miraculosa,</l>
<l>che fu nei Pirenei sopra Tolosa.</l>
</lg>
<lg type="ottava"><head>51</head>
<l>Trascorso avea molto paese il conte,</l>
<l>come dal grave suo furor fu spinto;</l>
<l>et al fin capitò sopra quel monte</l>
<l>per cui dal Franco è il Tarracon distinto;</l>
<l>tenendo tuttavia volta la fronte</l>
<l>verso là dove il sol ne viene estinto:</l>
<l>e quivi giunse in uno angusto calle,</l>
<l>che pendea sopra una profonda valle.</l>
</lg>
<lg type="ottava"><head>52</head>
<l>Si vennero a incontrar con esso al varco</l>
<l>duo boscherecci gioveni, ch'inante</l>
<l>avean di legna un loro asino carco;</l>
<l>e perché ben s'accorsero al sembiante,</l>
<l>ch'avea di cervel sano il capo scarco,</l>
<l>gli gridano con voce minacciante,</l>
<l>o ch'a dietro o da parte se ne vada,</l>
<l>e che si levi di mezzo la strada.</l>
</lg>
<lg type="ottava"><head>53</head>
<l>Orlando non risponde altro a quel detto,</l>
<l>se non che con furor tira d'un piede,</l>
<l>e giunge a punto l'asino nel petto</l>
<l>con quella forza che tutte altre eccede;</l>
<l>et alto il leva sì, ch'uno augelletto</l>
<l>che voli in aria, sembra a chi lo vede.</l>
<l>Quel va a cadere alla cima d'un colle,</l>
<l>ch'un miglio oltre la valle il giogo estolle.</l>
</lg>
<lg type="ottava"><head>54</head>
<l>Indi verso i duo gioveni s'aventa,</l>
<l>dei quali un, più che senno, ebbe aventura,</l>
<l>che da la balza, che due volte trenta</l>
<l>braccia cadea, si gittò per paura.</l>
<l>A mezzo il tratto trovò molle e lenta</l>
<l>una macchia di rubi e di verzura,</l>
<l>a cui bastò graffiargli un poco il volto:</l>
<l>del resto lo mandò libero e sciolto.</l>
</lg>
<lg type="ottava"><head>55</head>
<l>L'altro s'attacca ad un scheggion ch'usciva</l>
<l>fuor de la roccia, per salirvi sopra;</l>
<l>perché si spera, s'alla cima arriva,</l>
<l>di trovar via che dal pazzo lo cuopra.</l>
<l>Ma quel nei piedi (che non vuol che viva)</l>
<l>lo piglia, mentre di salir s'adopra:</l>
<l>e quanto più sbarrar puote le braccia,</l>
<l>le sbarra sì, ch'in duo pezzi lo straccia;</l>
</lg>
<lg type="ottava"><head>56</head>
<l>a quella guisa che veggiàn talora</l>
<l>farsi d'uno aeron, farsi d'un pollo,</l>
<l>quando si vuol de le calde interiora</l>
<l>che falcone o ch'astor resti satollo.</l>
<l>Quanto è bene accaduto che non muora</l>
<l>quel che fu a risco di fiaccarsi il collo!</l>
<l>ch'ad altri poi questo miracol disse,</l>
<l>sì che l'udì Turpino, e a noi lo scrisse.</l>
</lg>
<lg type="ottava"><head>57</head>
<l>E queste et altre assai cose stupende</l>
<l>fece nel traversar de la montagna.</l>
<l>Dopo molto cercare, al fin discende</l>
<l>verso meriggie alla terra di Spagna;</l>
<l>e lungo la marina il camin prende,</l>
<l>ch'intorno a Taracona il lito bagna:</l>
<l>e come vuol la furia che lo mena,</l>
<l>pensa farsi uno albergo in quella arena,</l>
</lg>
<lg type="ottava"><head>58</head>
<l>dove dal sole alquanto si ricuopra;</l>
<l>e nel sabbion si caccia àrrido e trito.</l>
<l>Stando così, gli venne a caso sopra</l>
<l>Angelica la bella e il suo marito,</l>
<l>ch'eran (sì come io vi narrai di sopra)</l>
<l>scesi dai monti in su l'ispano lito.</l>
<l>A men d'un braccio ella gli giunse appresso,</l>
<l>perché non s'era accorta ancora d'esso.</l>
</lg>
<lg type="ottava"><head>59</head>
<l>Che fosse Orlando, nulla le soviene:</l>
<l>troppo è diverso da quel ch'esser suole.</l>
<l>Da indi in qua che quel furor lo tiene,</l>
<l>è sempre andato nudo all'ombra e al sole:</l>
<l>se fosse nato all'aprica Siene,</l>
<l>o dove Ammone il Garamante cole,</l>
<l>o presso ai monti onde il gran Nilo spiccia,</l>
<l>non dovrebbe la carne aver più arsiccia.</l>
</lg>
<lg type="ottava"><head>60</head>
<l>Quasi ascosi avea gli occhi ne la testa,</l>
<l>la faccia macra, e come un osso asciutta,</l>
<l>la chioma rabuffata, orrida e mesta,</l>
<l>la barba folta, spaventosa e brutta.</l>
<l>Non più a vederlo Angelica fu presta,</l>
<l>che fosse a ritornar, tremando tutta:</l>
<l>tutta tremando, e empiendo il ciel di grida,</l>
<l>si volse per aiuto alla sua guida.</l>
</lg>
<lg type="ottava"><head>61</head>
<l>Come di lei s'accorse Orlando stolto,</l>
<l>per ritenerla si levò di botto:</l>
<l>così gli piacque il delicato volto,</l>
<l>così ne venne immantinente giotto.</l>
<l>D'averla amata e riverita molto</l>
<l>ogni ricordo era in lui guasto e rotto.</l>
<l>Gli corre dietro, e tien quella maniera</l>
<l>che terria il cane a seguitar la fera.</l>
</lg>
<lg type="ottava"><head>62</head>
<l>Il giovine che 'l pazzo seguir vede</l>
<l>la donna sua, gli urta il cavallo adosso,</l>
<l>e tutto a un tempo lo percuote e fiede,</l>
<l>come lo trova che gli volta il dosso.</l>
<l>Spiccar dal busto il capo se gli crede:</l>
<l>ma la pelle trovò dura come osso,</l>
<l>anzi via più ch'acciar; ch'Orlando nato</l>
<l>impenetrabile era et affatato.</l>
</lg>
<lg type="ottava"><head>63</head>
<l>Come Orlando sentì battersi dietro,</l>
<l>girossi, e nel girare il pugno strinse,</l>
<l>e con la forza che passa ogni metro,</l>
<l>ferì il destrier che 'l Saracino spinse.</l>
<l>Feril sul capo, e come fosse vetro,</l>
<l>lo spezzò sì, che quel cavallo stinse:</l>
<l>e rivoltosse in un medesmo instante</l>
<l>dietro a colei che gli fuggiva inante.</l>
</lg>
<lg type="ottava"><head>64</head>
<l>Caccia Angelica in fretta la giumenta,</l>
<l>e con sferza e con spron tocca e ritocca;</l>
<l>che le parrebbe a quel bisogno lenta,</l>
<l>se ben volasse più che stral da cocca.</l>
<l>De l'annel c'ha nel dito si ramenta,</l>
<l>che può salvarla, e se lo getta in bocca:</l>
<l>e l'annel, che non perde il suo costume,</l>
<l>la fa sparir come ad un soffio il lume.</l>
</lg>
<lg type="ottava"><head>65</head>
<l>O fosse la paura, o che pigliasse</l>
<l>tanto disconcio nel mutar l'annello,</l>
<l>o pur, che la giumenta traboccasse,</l>
<l>che non posso affermar questo né quello;</l>
<l>nel medesmo momento che si trasse</l>
<l>l'annello in bocca e celò il viso bello,</l>
<l>levò le gambe et uscì de l'arcione,</l>
<l>e si trovò riversa in sul sabbione.</l>
</lg>
<lg type="ottava"><head>66</head>
<l>Più corto che quel salto era dua dita,</l>
<l>aviluppata rimanea col matto,</l>
<l>che con l'urto le avria tolta la vita;</l>
<l>ma gran ventura l'aiutò a quel tratto.</l>
<l>Cerchi pur, ch'altro furto le dia aita</l>
<l>d'un'altra bestia, come prima ha fatto;</l>
<l>che più non è per riaver mai questa</l>
<l>ch'inanzi al paladin l'arena pesta.</l>
</lg>
<lg type="ottava"><head>67</head>
<l>Non dubitate già ch'ella non s'abbia</l>
<l>a provedere; e seguitiamo Orlando,</l>
<l>in cui non cessa l'impeto e la rabbia</l>
<l>perché si vada Angelica celando.</l>
<l>Segue la bestia per la nuda sabbia,</l>
<l>e se le vien più sempre approssimando:</l>
<l>già già la tocca, et ecco l'ha nel crine,</l>
<l>indi nel freno, e la ritiene al fine.</l>
</lg>
<lg type="ottava"><head>68</head>
<l>Con quella festa il paladin la piglia,</l>
<l>ch'un altro avrebbe fatto una donzella:</l>
<l>le rassetta le redine e la briglia,</l>
<l>e spicca un salto et entra ne la sella;</l>
<l>e correndo la caccia molte miglia,</l>
<l>senza riposo, in questa parte e in quella:</l>
<l>mai non le leva né sella né freno,</l>
<l>né le lascia gustare erba né fieno.</l>
</lg>
<lg type="ottava"><head>69</head>
<l>Volendosi cacciare oltre una fossa,</l>
<l>sozzopra se ne va con la cavalla.</l>
<l>Non nocque a lui, né sentì la percossa;</l>
<l>ma nel fondo la misera si spalla.</l>
<l>Non vede Orlando come trar la possa;</l>
<l>e finalmente se l'arreca in spalla,</l>
<l>e su ritorna, e va con tutto il carco,</l>
<l>quanto in tre volte non trarrebbe un arco.</l>
</lg>
<lg type="ottava"><head>70</head>
<l>Sentendo poi che gli gravava troppo,</l>
<l>la pose in terra, e volea trarla a mano.</l>
<l>Ella il seguia con passo lento e zoppo;</l>
<l>dicea Orlando: - Camina! - e dicea invano.</l>
<l>Se l'avesse seguito di galoppo,</l>
<l>assai non era al desiderio insano.</l>
<l>Al fin dal capo le levò il capestro,</l>
<l>e dietro la legò sopra il piè destro;</l>
</lg>
<lg type="ottava"><head>71</head>
<l>e così la strascina, e la conforta</l>
<l>che lo potrà seguir con maggior agio.</l>
<l>Qual leva il pelo, e quale il cuoio porta,</l>
<l>dei sassi ch'eran nel camin malvagio.</l>
<l>La mal condotta bestia restò morta</l>
<l>finalmente di strazio e di disagio.</l>
<l>Orlando non le pensa e non la guarda,</l>
<l>e via correndo il suo camin non tarda.</l>
</lg>
<lg type="ottava"><head>72</head>
<l>Di trarla, anco che morta, non rimase,</l>
<l>continoando il corso ad occidente;</l>
<l>e tuttavia saccheggia ville e case,</l>
<l>se bisogno di cibo aver si sente;</l>
<l>e frutte e carne e pan, pur ch'egli invase,</l>
<l>rapisce; et usa forza ad ogni gente:</l>
<l>qual lascia morto, e qual storpiato lassa;</l>
<l>poco si ferma, e sempre inanzi passa.</l>
</lg>
<lg type="ottava"><head>73</head>
<l>Avrebbe così fatto, o poco manco,</l>
<l>alla sua donna, se non s'ascondea;</l>
<l>perché non discernea il nero dal bianco,</l>
<l>e di giovar, nocendo, si credea.</l>
<l>Deh maledetto sia l'annello et anco</l>
<l>il cavallier che dato le l'avea!</l>
<l>che se non era, avrebbe Orlando fatto</l>
<l>di sé vendetta e di mill'altri a un tratto.</l>
</lg>
<lg type="ottava"><head>74</head>
<l>Né questa sola, ma fosser pur state</l>
<l>in man d'Orlando quante oggi ne sono;</l>
<l>ch'ad ogni modo tutte sono ingrate,</l>
<l>né si trova tra loro oncia di buono.</l>
<l>Ma prima che le corde rallentate</l>
<l>al canto disugual rendano il suono,</l>
<l>fia meglio differirlo a un'altra volta,</l>
<l>acciò men sia noioso a chi l'ascolta.</l>
</lg>
</div1>

<div1 type="canto">
<head>Canto 30</head>
<lg type="ottava"><head>1</head>
<l>Quando vincer da l'impeto e da l'ira</l>
<l>si lascia la ragion, né si difende,</l>
<l>e che 'l cieco furor sì inanzi tira</l>
<l>o mano o lingua, che gli amici offende;</l>
<l>se ben dipoi si piange e si sospira,</l>
<l>non è per questo che l'error s'emende.</l>
<l>Lasso! io mi doglio e affligo invan di quanto</l>
<l>dissi per ira al fin de l'altro canto.</l>
</lg>
<lg type="ottava"><head>2</head>
<l>Ma simile son fatto ad uno infermo,</l>
<l>che dopo molta pazienzia e molta,</l>
<l>quando contra il dolor non ha più schermo,</l>
<l>cede alla rabbia e a bestemmiar si volta.</l>
<l>Manca il dolor, né l'impeto sta fermo,</l>
<l>che la lingua al dir mal facea sì sciolta;</l>
<l>e si ravvede e pente e n'ha dispetto:</l>
<l>ma quel c'ha detto, non può far non detto.</l>
</lg>
<lg type="ottava"><head>3</head>
<l>Ben spero, donne, in vostra cortesia</l>
<l>aver da voi perdon, poi ch'io vel chieggio.</l>
<l>Voi scusarete, che per frenesia,</l>
<l>vinto da l'aspra passion, vaneggio.</l>
<l>Date la colpa alla nimica mia,</l>
<l>che mi fa star, ch'io non potrei star peggio,</l>
<l>e mi fa dir quel di ch'io son poi gramo:</l>
<l>sallo Idio, s'ella ha il torto; essa, s'io l'amo.</l>
</lg>
<lg type="ottava"><head>4</head>
<l>Non men son fuor di me, che fosse Orlando;</l>
<l>e non son men di lui di scusa degno,</l>
<l>ch'or per li monti, or per le piagge errando,</l>
<l>scórse in gran parte di Marsilio il regno,</l>
<l>molti dì la cavalla strascinando</l>
<l>morta, come era, senza alcun ritegno;</l>
<l>ma giunto ove un gran fiume entra nel mare,</l>
<l>gli fu forza il cadavero lasciare.</l>
</lg>
<lg type="ottava"><head>5</head>
<l>E perché sa nuotar come una lontra,</l>
<l>entra nel fiume, e surge all'altra riva.</l>
<l>Ecco un pastor sopra un cavallo incontra,</l>
<l>che per abeverarlo al fiume arriva.</l>
<l>Colui, ben che gli vada Orlando incontra,</l>
<l>perché egli è solo e nudo, non lo schiva.</l>
<l>- Vorrei del tuo ronzin (gli disse il matto)</l>
<l>con la giumenta mia far un baratto.</l>
</lg>
<lg type="ottava"><head>6</head>
<l>Io te la mostrerò di qui, se vuoi;</l>
<l>che morta là su l'altra ripa giace:</l>
<l>la potrai far tu medicar dipoi;</l>
<l>altro diffetto in lei non mi dispiace.</l>
<l>Con qualche aggiunta il ronzin dar mi puoi:</l>
<l>smontane in cortesia, perché mi piace. -</l>
<l>Il pastor ride, e senz'altra risposta</l>
<l>va verso il guado, e dal pazzo si scosta.</l>
</lg>
<lg type="ottava"><head>7</head>
<l>- Io voglio il tuo cavallo: olà, non odi? -</l>
<l>suggiunse Orlando, e con furor si mosse.</l>
<l>Avea un baston con nodi spessi e sodi</l>
<l>quel pastor seco, e il paladin percosse.</l>
<l>La rabbia e l'ira passò tutti i modi</l>
<l>del conte; e parve fier più che mai fosse.</l>
<l>Sul capo del pastore un pugno serra,</l>
<l>che spezza l'osso, e morto il caccia in terra.</l>
</lg>
<lg type="ottava"><head>8</head>
<l>Salta a cavallo, e per diversa strada</l>
<l>va discorrendo, e molti pone a sacco.</l>
<l>Non gusta il ronzin mai fieno né biada,</l>
<l>tanto ch'in pochi dì ne riman fiacco:</l>
<l>ma non però ch'Orlando a piedi vada,</l>
<l>che di vetture vuol vivere a macco;</l>
<l>e quante ne trovò, tante ne mise</l>
<l>in uso, poi che i lor patroni uccise.</l>
</lg>
<lg type="ottava"><head>9</head>
<l>Capitò al fin a Malega, e più danno</l>
<l>vi fece, ch'egli avesse altrove fatto:</l>
<l>che oltre che ponesse a saccomanno</l>
<l>il popul sì, che ne restò disfatto,</l>
<l>né si poté rifar quel né l'altr'anno;</l>
<l>tanti n'uccise il periglioso matto,</l>
<l>vi spianò tante case e tante accese,</l>
<l>che disfe' più che 'l terzo del paese.</l>
</lg>
<lg type="ottava"><head>10</head>
<l>Quindi partito, venne ad una terra,</l>
<l>Zizera detta, che siede allo stretto</l>
<l>di Zibeltarro, o vuoi di Zibelterra,</l>
<l>che l'uno e l'altro nome le vien detto;</l>
<l>ove una barca che sciogliea da terra</l>
<l>vide piena di gente da diletto,</l>
<l>che solazzando all'aura matutina,</l>
<l>gìa per la tranquillissima marina.</l>
</lg>
<lg type="ottava"><head>11</head>
<l>Cominciò il pazzo a gridar forte: - Aspetta! -</l>
<l>che gli venne disio d'andare in barca.</l>
<l>Ma bene invano e i gridi e gli urli getta;</l>
<l>che volentier tal merce non si carca.</l>
<l>Per l'acqua il legno va con quella fretta</l>
<l>che va per l'aria irondine che varca.</l>
<l>Orlando urta il cavallo e batte e stringe,</l>
<l>e con un mazzafrusto all'acqua spinge.</l>
</lg>
<lg type="ottava"><head>12</head>
<l>Forza è ch'al fin nell'acqua il cavallo entre,</l>
<l>ch'invan contrasta, e spende invano ogni opra:</l>
<l>bagna i genocchi, e poi la groppa e 'l ventre,</l>
<l>indi la testa, e a pena appar di sopra.</l>
<l>Tornare a dietro non si speri, mentre</l>
<l>la verga tra l'orecchie se gli adopra.</l>
<l>Misero! o si convien tra via affogare,</l>
<l>o nel lito african passare il mare.</l>
</lg>
<lg type="ottava"><head>13</head>
<l>Non vede Orlando più poppe né sponde</l>
<l>che tratto in mar l'avean dal lito asciutto;</l>
<l>che son troppo lontane, e le nasconde</l>
<l>agli occhi bassi l'alto e mobil flutto:</l>
<l>e tuttavia il destrier caccia tra l'onde,</l>
<l>ch'andar di là dal mar dispone in tutto.</l>
<l>Il destrier, d'acqua pieno e d'alma vòto,</l>
<l>finalmente finì la vita e il nuoto.</l>
</lg>
<lg type="ottava"><head>14</head>
<l>Andò nel fondo, e vi traea la salma,</l>
<l>se non si tenea Orlando in su le braccia.</l>
<l>Mena le gambe e l'una e l'altra palma,</l>
<l>e soffia, e l'onda spinge da la faccia.</l>
<l>Era l'aria soave e il mare in calma:</l>
<l>e ben vi bisognò più che bonaccia;</l>
<l>ch'ogni poco che 'l mar fosse più sorto,</l>
<l>restava il paladin ne l'acqua morto.</l>
</lg>
<lg type="ottava"><head>15</head>
<l>Ma la Fortuna, che dei pazzi ha cura,</l>
<l>del mar lo trasse nel lito di Setta,</l>
<l>in una spiaggia, lungi da le mura</l>
<l>quanto sarian duo tratti di saetta.</l>
<l>Lungo il mar molti giorni alla ventura</l>
<l>verso levante andò correndo in fretta;</l>
<l>fin che trovò, dove tendea sul lito,</l>
<l>di nera gente esercito infinito.</l>
</lg>
<lg type="ottava"><head>16</head>
<l>Lasciamo il paladin ch'errando vada:</l>
<l>ben di parlar di lui tornerà tempo.</l>
<l>Quanto, Signore, ad Angelica accada</l>
<l>dopo ch'uscì di man del pazzo a tempo;</l>
<l>e come a ritornare in sua contrada</l>
<l>trovasse e buon navilio e miglior tempo,</l>
<l>e de l'India a Medor desse lo scettro,</l>
<l>forse altri canterà con miglior plettro.</l>
</lg>
<lg type="ottava"><head>17</head>
<l>Io sono a dir tante altre cose intento,</l>
<l>che di seguir più questa non mi cale.</l>
<l>Volger conviemmi il bel ragionamento</l>
<l>al Tartaro, che spinto il suo rivale,</l>
<l>quella bellezza si godea contento,</l>
<l>a cui non resta in tutta Europa uguale,</l>
<l>poscia che se n'è Angelica partita,</l>
<l>e la casta Issabella al ciel salita.</l>
</lg>
<lg type="ottava"><head>18</head>
<l>De la sentenzia Mandricardo altiero,</l>
<l>ch'in suo favor la bella donna diede,</l>
<l>non può fruir tutto il diletto intero;</l>
<l>che contra lui son altre liti in piede.</l>
<l>L'una gli muove il giovene Ruggiero,</l>
<l>perché l'aquila bianca non gli cede;</l>
<l>l'altra il famoso re di Sericana,</l>
<l>che da lui vuol la spada Durindana.</l>
</lg>
<lg type="ottava"><head>19</head>
<l>S'affatica Agramante, né disciorre,</l>
<l>né Marsilio con lui, sa questo intrico:</l>
<l>né solamente non li può disporre</l>
<l>che voglia l'un de l'altro essere amico;</l>
<l>ma che Ruggiero a Mandricardo tôrre</l>
<l>lasci lo scudo del Troiano antico,</l>
<l>o Gradasso la spada non gli vieti,</l>
<l>tanto che questa o quella lite accheti.</l>
</lg>
<lg type="ottava"><head>20</head>
<l>Ruggier non vuol ch'in altra pugna vada</l>
<l>con lo suo scudo; né Gradasso vuole</l>
<l>che, fuor che contra sé, porti la spada</l>
<l>che 'l glorioso Orlando portar suole.</l>
<l>- Al fin veggiamo in cui la sorte cada</l>
<l>(disse Agramante), e non sian più parole;</l>
<l>veggiàn quel che Fortuna ne disponga,</l>
<l>e sia preposto quel ch'ella preponga.</l>
</lg>
<lg type="ottava"><head>21</head>
<l>E se compiacer meglio mi volete,</l>
<l>onde d'aver ve n'abbia obligo ognora,</l>
<l>chi de' di voi combatter, sortirete;</l>
<l>ma con patto, ch'al primo ch'esca fuora,</l>
<l>amendue le querele in man porrete:</l>
<l>sì che, per sé vincendo, vinca ancora</l>
<l>pel compagno; e perdendo l'un di vui,</l>
<l>così perduto abbia per ambidui.</l>
</lg>
<lg type="ottava"><head>22</head>

<l>Tra Gradasso e Ruggier credo che sia</l>
<l>di valor nulla o poca differenza;</l>
<l>e di lor qual si vuol venga fuor pria,</l>
<l>so ch'in arme farà per eccellenza.</l>
<l>Poi la vittoria da quel canto stia,</l>
<l>che vorrà la divina providenza.</l>
<l>Il cavallier non avrà colpa alcuna,</l>
<l>ma il tutto imputerassi alla Fortuna. -</l>
</lg>
<lg type="ottava"><head>23</head>
<l>Steron taciti al detto d'Agramante</l>
<l>e Ruggiero e Gradasso; et accordârsi</l>
<l>che qualunque di loro uscirà inante,</l>
<l>e l'una briga e l'altra abbia a pigliarsi.</l>
<l>Così in duo brevi, ch'avean simigliante</l>
<l>et ugual forma, i nomi lor notârsi;</l>
<l>e dentro un'urna quelli hanno rinchiusi,</l>
<l>versati molto, e sozzopra confusi.</l>
</lg>
<lg type="ottava"><head>24</head>
<l>Un semplice fanciul nell'urna messe</l>
<l>la mano, e prese un breve; e venne a caso</l>
<l>ch'in questo il nome di Ruggier si lesse,</l>
<l>essendo quel del Serican rimaso.</l>
<l>Non si può dir quanta allegrezza avesse,</l>
<l>quando Ruggier si sentì trar del vaso,</l>
<l>e d'altra parte il Sericano doglia;</l>
<l>ma quel che manda il ciel, forza è che toglia.</l>
</lg>
<lg type="ottava"><head>25</head>
<l>Ogni suo studio il Sericano, ogni opra</l>
<l>a favorire, ad aiutar converte</l>
<l>perché Ruggiero abbia a restar di sopra:</l>
<l>e le cose in suo pro, ch'avea già esperte,</l>
<l>come or di spada, or di scudo si cuopra,</l>
<l>qual sien botte fallaci e qual sien certe,</l>
<l>quando tentar, quando schivar fortuna</l>
<l>si dee, gli torna a mente ad una ad una.</l>
</lg>
<lg type="ottava"><head>26</head>
<l>Il resto di quel dì, che da l'accordo</l>
<l>e dal trar de le sorti sopravanza,</l>
<l>è speso dagli amici in dar ricordo,</l>
<l>chi a l'un guerrier, chi all'altro, come è usanza.</l>
<l>Il popul, di veder la pugna ingordo,</l>
<l>s'affretta a gara d'occupar la stanza:</l>
<l>né basta a molti inanzi giorno andarvi,</l>
<l>che voglion tutta notte anco veggiarvi.</l>
</lg>
<lg type="ottava"><head>27</head>
<l>La sciocca turba disiosa attende</l>
<l>ch'i duo buon cavallier vengano in prova;</l>
<l>che non mira più lungi né comprende</l>
<l>di quel ch'inanzi agli occhi si ritrova.</l>
<l>Ma Sobrino e Marsilio, e chi più intende</l>
<l>e vede ciò che nuoce e ciò che giova,</l>
<l>biasma questa battaglia, et Agramante,</l>
<l>che voglia comportar che vada inante.</l>
</lg>
<lg type="ottava"><head>28</head>
<l>Né cessan raccordargli il grave danno</l>
<l>che n'ha d'avere il popul saracino,</l>
<l>muora Ruggiero o il tartaro tiranno,</l>
<l>quel che prefisso è dal suo fier destino:</l>
<l>d'un sol di lor via più bisogno avranno</l>
<l>per contrastare al figlio di Pipino,</l>
<l>che di dieci altri mila che ci sono,</l>
<l>tra' quai fatica è ritrovare un buono.</l>
</lg>
<lg type="ottava"><head>29</head>
<l>Conosce il re Agramante che gli è vero,</l>
<l>ma non può più negar ciò c'ha promesso.</l>
<l>Ben prega Mandricardo e il buon Ruggiero,</l>
<l>che gli ridonin quel c'ha lor concesso;</l>
<l>e tanto più che 'l lor litigio è un zero,</l>
<l>né degno in prova d'arme esser rimesso:</l>
<l>e s'in ciò pur nol vogliono ubbidire,</l>
<l>voglino almen la pugna differire.</l>
</lg>
<lg type="ottava"><head>30</head>
<l>Cinque o sei mesi il singular certame,</l>
<l>o meno o più, si differisca, tanto</l>
<l>che cacciato abbin Carlo del reame,</l>
<l>tolto lo scettro, la corona e il manto.</l>
<l>Ma l'un e l'altro, ancor che voglia e brame</l>
<l>il re ubbidir, pur sta duro da canto;</l>
<l>che tale accordo obbrobrioso stima</l>
<l>a chi 'l consenso suo vi darà prima.</l>
</lg>
<lg type="ottava"><head>31</head>
<l>Ma più del re, ma più d'ognun ch'invano</l>
<l>spenda a placare il Tartaro parole,</l>
<l>la bella figlia del re Stordilano</l>
<l>supplice il priega, e si lamenta e duole:</l>
<l>lo prega che consenta al re africano</l>
<l>e voglia quel che tutto il campo vuole;</l>
<l>si lamenta e si duol che per lui sia</l>
<l>timida sempre e piena d'angonia.</l>
</lg>
<lg type="ottava"><head>32</head>
<l>- Lassa! (dicea) che ritrovar poss'io</l>
<l>rimedio mai ch'a riposar mi vaglia,</l>
<l>s'or contra questo, or quel, nuovo disio</l>
<l>vi trarrà sempre a vestir piastra e maglia?</l>
<l>C'ha potuto giovare al petto mio</l>
<l>il gaudio che sia spenta la battaglia</l>
<l>per me da voi contra quell'altro presa,</l>
<l>se un'altra non minor se n'è già accesa?</l>
</lg>
<lg type="ottava"><head>33</head>
<l>Ohimè! ch'invano i' me n'andava altiera</l>
<l>ch'un re sì degno, un cavallier sì forte</l>
<l>per me volesse in perigliosa e fiera</l>
<l>battaglia porsi al risco de la morte;</l>
<l>ch'or veggo per cagion tanto leggiera</l>
<l>non meno esporvi alla medesma sorte.</l>
<l>Fu natural ferocità di core</l>
<l>ch'a quella v'instigò, più che 'l mio amore.</l>
</lg>
<lg type="ottava"><head>34</head>
<l>Ma se gli è ver che 'l vostro amor sia quello</l>
<l>che vi sforzate di mostrarmi ognora,</l>
<l>per lui vi prego, e per quel gran flagello</l>
<l>che mi percuote l'alma e che m'accora,</l>
<l>che non vi caglia se 'l candido augello</l>
<l>ha ne lo scudo quel Ruggiero ancora.</l>
<l>Utile o danno a voi non so ch'importi,</l>
<l>che lasci quella insegna o che la porti.</l>
</lg>
<lg type="ottava"><head>35</head>
<l>Poco guadagno, e perdita uscir molta</l>
<l>de la battaglia può, che per far sète:</l>
<l>quando abbiate a Ruggier l'aquila tolta,</l>
<l>poca mercé d'un gran travaglio avrete;</l>
<l>ma se Fortuna le spalle vi volta</l>
<l>(che non però nel crin presa tenete),</l>
<l>causate un danno, ch'a pensarvi solo</l>
<l>mi sento il petto già sparrar di duolo.</l>
</lg>
<lg type="ottava"><head>36</head>
<l>Quando la vita a voi per voi non sia</l>
<l>cara, e più amate un'aquila dipinta,</l>
<l>vi sia almen cara per la vita mia:</l>
<l>non sarà l'una senza l'altra estinta.</l>
<l>Non già morir con voi grave mi fia:</l>
<l>son di seguirvi in vita e in morte accinta;</l>
<l>ma non vorrei morir sì malcontenta</l>
<l>come io morrò, se dopo voi son spenta. -</l>
</lg>
<lg type="ottava"><head>37</head>
<l>Con tai parole e simili altre assai,</l>
<l>che lacrime accompagnano e sospiri,</l>
<l>pregar non cessa tutta notte mai</l>
<l>perch'alla pace il suo amator ritiri;</l>
<l>e quel, suggendo dagli umidi rai</l>
<l>quel dolce pianto, e quei dolci martìri</l>
<l>da le vermiglie labra più che rose,</l>
<l>lacrimando egli ancor, così rispose:</l>
</lg>
<lg type="ottava"><head>38</head>
<l>- Deh, vita mia, non vi mettete affanno,</l>
<l>deh non, per Dio, di così lieve cosa;</l>
<l>che se Carlo e 'l re d'Africa, e ciò c'hanno</l>
<l>qui di gente moresca e di franciosa,</l>
<l>spiegasson le bandiere in mio sol danno,</l>
<l>voi pur non ne dovreste esser pensosa.</l>
<l>Ben mi mostrate in poco conto avere,</l>
<l>se per me un Ruggier sol vi fa temere.</l>
</lg>
<lg type="ottava"><head>39</head>
<l>E vi dovria pur ramentar che, solo</l>
<l>(e spada io non avea né scimitarra),</l>
<l>con un troncon di lancia a un grosso stuolo</l>
<l>d'armati cavallier tolsi la sbarra.</l>
<l>Gradasso, ancor che con vergogna e duolo</l>
<l>lo dica, pure, a chi 'l domanda, narra</l>
<l>che fu in Soria a un castel mio prigioniero;</l>
<l>et è pur d'altra fama che Ruggiero.</l>
</lg>
<lg type="ottava"><head>40</head>
<l>Non niega similmente il re Gradasso,</l>
<l>e sallo Isolier vostro e Sacripante,</l>
<l>io dico Sacripante, il re circasso,</l>
<l>e 'l famoso Grifone et Aquilante,</l>
<l>cent'altri e più, che pure a questo passo</l>
<l>stati eran presi alcuni giorni inante,</l>
<l>macometani e gente di battesmo,</l>
<l>che tutti liberai quel dì medesmo.</l>
</lg>
<lg type="ottava"><head>41</head>
<l>Non cessa ancor la maraviglia loro</l>
<l>de la gran prova ch'io feci quel giorno,</l>
<l>maggior, che se l'esercito del Moro</l>
<l>e del Franco inimici avessi intorno.</l>
<l>Et or potrà Ruggier, giovine soro,</l>
<l>farmi da solo a solo o danno o scorno?</l>
<l>Et or c'ho Durindana e l'armatura</l>
<l>d'Ettòr, vi de' Ruggier metter paura?</l>
</lg>
<lg type="ottava"><head>42</head>
<l>Deh, perché dianzi in prova non venni io,</l>
<l>se far di voi con l'arme io potea acquisto?</l>
<l>So che v'avrei sì aperto il valor mio,</l>
<l>ch'avresti il fin già di Ruggier previsto.</l>
<l>Asciugate le lacrime, e, per Dio,</l>
<l>non mi fate uno augurio così tristo;</l>
<l>e siate certa che 'l mio onor m'ha spinto,</l>
<l>non ne lo scudo il bianco augel dipinto. -</l>
</lg>
<lg type="ottava"><head>43</head>
<l>Così disse egli; e molto ben risposto</l>
<l>gli fu da la mestissima sua donna,</l>
<l>che non pur lui mutato di proposto,</l>
<l>ma di luogo avria mossa una colonna.</l>
<l>Ella era per dover vincer lui tosto,</l>
<l>ancor ch'armato, e ch'ella fosse in gonna;</l>
<l>e l'avea indutto a dir, se 'l re gli parla</l>
<l>d'accordo più, che volea contentarla.</l>
</lg>
<lg type="ottava"><head>44</head>
<l>E lo facea; se non, tosto ch'al Sole</l>
<l>la vaga Aurora fe' l'usata scorta,</l>
<l>l'animoso Ruggier, che mostrar vuole</l>
<l>che con ragion la bella aquila porta,</l>
<l>per non udir più d'atti e di parole</l>
<l>dilazion, ma far la lite corta,</l>
<l>dove circonda il popul lo steccato,</l>
<l>sonando il corno s'appresenta armato.</l>
</lg>
<lg type="ottava"><head>45</head>
<l>Tosto che sente il Tartaro superbo,</l>
<l>ch'alla battaglia il suono altier lo sfida,</l>
<l>non vuol più de l'accordo intender verbo,</l>
<l>ma si lancia del letto, et arme grida;</l>
<l>e si dimostra sì nel viso acerbo,</l>
<l>che Doralice istessa non si fida</l>
<l>di dirgli più di pace né di triegua:</l>
<l>e forza è infin che la battaglia segua.</l>
</lg>
<lg type="ottava"><head>46</head>
<l>Subito s'arma, et a fatica aspetta</l>
<l>da' suoi scudieri i debiti servigi;</l>
<l>poi monta sopra il buon cavallo in fretta,</l>
<l>che del gran difensor fu di Parigi;</l>
<l>e vien correndo invêr la piazza eletta</l>
<l>a terminar con l'arme i gran litigi.</l>
<l>Vi giunse il re e la corte allora allora;</l>
<l>sì ch'all'assalto fu poca dimora.</l>
</lg>
<lg type="ottava"><head>47</head>
<l>Posti lor furo et allacciati in testa</l>
<l>i lucidi elmi, e date lor le lance.</l>
<l>Siegue la tromba a dare il segno presta,</l>
<l>che fece a mille impallidir le guance.</l>
<l>Posero l'aste i cavallieri in resta,</l>
<l>e i corridori punsero alle pance;</l>
<l>e venner con tale impeto a ferirsi,</l>
<l>che parve il ciel cader, la terra aprirsi.</l>
</lg>
<lg type="ottava"><head>48</head>
<l>Quinci e quindi venir si vede il bianco</l>
<l>augel che Giove per l'aria sostenne;</l>
<l>come ne la Tessalia si vide anco</l>
<l>venir più volte, ma con altre penne.</l>
<l>Quanto sia l'uno e l'altro ardito e franco,</l>
<l>mostra il portar de le massiccie antenne;</l>
<l>e molto più, ch'a quello incontro duro,</l>
<l>quai torri ai venti, o scogli all'onde furo.</l>
</lg>
<lg type="ottava"><head>49</head>
<l>I tronchi fin al ciel ne sono ascesi:</l>
<l>scrive Turpin, verace in questo loco,</l>
<l>che dui o tre giù ne tornaro accesi,</l>
<l>ch'eran saliti alla sfera del fuoco.</l>
<l>I cavallieri i brandi aveano presi:</l>
<l>e come quei che si temeano poco,</l>
<l>si ritornaro incontra; e a prima giunta</l>
<l>ambi alla vista si ferîr di punta.</l>
</lg>
<lg type="ottava"><head>50</head>
<l>Ferîrsi alla visiera al primo tratto;</l>
<l>e non miraron, per mettersi in terra,</l>
<l>dare ai cavalli morte, ch'è mal atto,</l>
<l>perch'essi non han colpa de la guerra.</l>
<l>Chi pensa che tra lor fosse tal patto,</l>
<l>non sa l'usanza antiqua, e di molto erra:</l>
<l>senz'altro patto, era vergogna e fallo</l>
<l>e biasmo eterno a chi ferìa il cavallo.</l>
</lg>
<lg type="ottava"><head>51</head>
<l>Ferîrsi alla visiera, ch'era doppia,</l>
<l>et a pena anco a tanta furia resse.</l>
<l>L'un colpo appresso all'altro si raddoppia:</l>
<l>le botte più che grandine son spesse,</l>
<l>che spezza fronde e rami e grano e stoppia,</l>
<l>e uscir invan fa la sperata messe.</l>
<l>Se Durindana e Balisarda taglia,</l>
<l>sapete, e quanto in queste mani vaglia.</l>
</lg>
<lg type="ottava"><head>52</head>
<l>Ma degno di sé colpo ancor non fanno,</l>
<l>sì l'uno e l'altro ben sta su l'aviso.</l>
<l>Uscì da Mandricardo il primo danno,</l>
<l>per cui fu quasi il buon Ruggiero ucciso:</l>
<l>d'uno di quei gran colpi che far sanno,</l>
<l>gli fu lo scudo pel mezzo diviso,</l>
<l>e la corazza apertagli di sotto;</l>
<l>e fin sul vivo il crudel brando ha rotto.</l>
</lg>
<lg type="ottava"><head>53</head>
<l>L'aspra percossa agghiacciò il cor nel petto,</l>
<l>per dubbio di Ruggiero, ai circonstanti,</l>
<l>nel cui favor si conoscea lo affetto</l>
<l>dei più inchinar, se non di tutti quanti.</l>
<l>E se Fortuna ponesse ad effetto</l>
<l>quel che la maggior parte vorria inanti,</l>
<l>già Mandricardo saria morto o preso:</l>
<l>sì che 'l suo colpo ha tutto il campo offeso.</l>
</lg>
<lg type="ottava"><head>54</head>
<l>Io credo che qualche agnol s'interpose</l>
<l>per salvar da quel colpo il cavalliero.</l>
<l>Ma ben senza più indugio gli rispose,</l>
<l>terribil più che mai fosse, Ruggiero.</l>
<l>La spada in capo a Mandricardo pose;</l>
<l>ma sì lo sdegno fu subito e fiero,</l>
<l>e tal fretta gli fe', ch'io men l'incolpo</l>
<l>se non mandò a ferir di taglio il colpo.</l>
</lg>
<lg type="ottava"><head>55</head>
<l>Se Balisarda lo giungea pel dritto,</l>
<l>l'elmo d'Ettorre era incantato invano.</l>
<l>Fu sì del colpo Mandricardo afflitto,</l>
<l>che si lasciò la briglia uscir di mano.</l>
<l>D'andar tre volte accenna a capo fitto,</l>
<l>mentre scorrendo va d'intorno il piano</l>
<l>quel Brigliador che conoscete al nome,</l>
<l>dolente ancor de le mutate some.</l>
</lg>
<lg type="ottava"><head>56</head>
<l>Calcata serpe mai tanto non ebbe,</l>
<l>né ferito leon, sdegno e furore,</l>
<l>quanto il Tartaro, poi che si riebbe</l>
<l>dal colpo che di sé lo trasse fuore.</l>
<l>E quanto l'ira e la superbia crebbe,</l>
<l>tanto e più crebbe in lui forza e valore:</l>
<l>fece spiccare a Brigliadoro un salto</l>
<l>verso Ruggiero, e alzò la spada in alto.</l>
</lg>
<lg type="ottava"><head>57</head>
<l>Levossi in su le staffe, et all'elmetto</l>
<l>segnolli; e si credette veramente</l>
<l>partirlo a quella volta fin al petto:</l>
<l>ma fu di lui Ruggier più diligente;</l>
<l>che, pria che 'l braccio scenda al duro effetto,</l>
<l>gli caccia sotto la spada pungente,</l>
<l>e gli fa ne la maglia ampla finestra,</l>
<l>che sotto difendea l'ascella destra.</l>
</lg>
<lg type="ottava"><head>58</head>
<l>E Balisarda al suo ritorno trasse</l>
<l>di fuori il sangue tiepido e vermiglio,</l>
<l>e vietò a Durindana che calasse</l>
<l>impetuosa con tanto periglio;</l>
<l>ben che fin su la groppa si piegasse</l>
<l>Ruggiero, e per dolor strignesse il ciglio:</l>
<l>e s'elmo in capo avea di peggior tempre,</l>
<l>gli era quel colpo memorabil sempre.</l>
</lg>
<lg type="ottava"><head>59</head>
<l>Ruggier non cessa, e spinge il suo cavallo,</l>
<l>e Mandricardo al destro fianco trova.</l>
<l>Quivi scelta finezza di metallo</l>
<l>e ben condutta tempra poco giova</l>
<l>contra la spada che non scende in fallo;</l>
<l>che fu incantata non per altra prova,</l>
<l>che per far ch'a' suoi colpi nulla vaglia</l>
<l>piastra incantata et incantata maglia.</l>
</lg>
<lg type="ottava"><head>60</head>
<l>Taglionne quanto ella ne prese, e insieme</l>
<l>lasciò ferito il Tartaro nel fianco,</l>
<l>che 'l ciel bestemmia, e di tant'ira freme,</l>
<l>che 'l tempestoso mare è orribil manco.</l>
<l>Or s'apparecchia a por le forze estreme:</l>
<l>lo scudo ove in azzurro è l'augel bianco,</l>
<l>vinto da sdegno, si gittò lontano,</l>
<l>e messe al brando e l'una e l'altra mano.</l>
</lg>
<lg type="ottava"><head>61</head>
<l>- Ah (disse a lui Ruggier), senza più basti</l>
<l>a mostrar che non merti quella insegna,</l>
<l>ch'or tu la getti, e dianzi la tagliasti;</l>
<l>né potrai dir mai più che ti convegna. -</l>
<l>Così dicendo, forza è ch'egli attasti</l>
<l>con quanta furia Durindana vegna;</l>
<l>che sì gli grava e sì gli pesa in fronte,</l>
<l>che più leggier potea cadervi un monte.</l>
</lg>
<lg type="ottava"><head>62</head>
<l>E per mezzo gli fende la visiera;</l>
<l>buon per lui che dal viso si discosta:</l>
<l>poi calò su l'arcion che ferrato era,</l>
<l>né lo difese averne doppia crosta:</l>
<l>giunse al fin su l'arnese, e come cera</l>
<l>l'aperse con la falda sopraposta:</l>
<l>e ferì gravemente ne la coscia</l>
<l>Ruggier, sì ch'assai stette a guarir poscia.</l>
</lg>
<lg type="ottava"><head>63</head>
<l>De l'un, come de l'altro, fatte rosse</l>
<l>il sangue l'arme avea con doppia riga;</l>
<l>tal che diverso era il parer, chi fosse</l>
<l>di lor, ch'avesse il meglio in quella briga.</l>
<l>Ma quel dubbio Ruggier tosto rimosse</l>
<l>con la spada che tanti ne castiga:</l>
<l>mena di punta, e drizza il colpo crudo</l>
<l>onde gittato avea colui lo scudo.</l>
</lg>
<lg type="ottava"><head>64</head>
<l>Fora de la corazza il lato manco,</l>
<l>e di venire al cor trova la strada;</l>
<l>che gli entra più d'un palmo sopra il fianco:</l>
<l>sì che convien che Mandricardo cada</l>
<l>d'ogni ragion che può ne l'augel bianco,</l>
<l>o che può aver ne la famosa spada;</l>
<l>e da la cara vita cada insieme,</l>
<l>che, più che spada e scudo, assai gli preme.</l>
</lg>
<lg type="ottava"><head>65</head>
<l>Non morì quel meschin senza vendetta;</l>
<l>ch'a quel medesmo tempo che fu colto,</l>
<l>la spada, poco sua, menò di fretta;</l>
<l>et a Ruggier avria partito il volto,</l>
<l>se già Ruggier non gli avesse intercetta</l>
<l>prima la forza, e assai del vigor tolto:</l>
<l>di forza e di vigor troppo gli tolse</l>
<l>dianzi, che sotto il destro braccio il colse.</l>
</lg>
<lg type="ottava"><head>66</head>
<l>Da Mandricardo fu Ruggier percosso</l>
<l>nel punto ch'egli a lui tolse la vita;</l>
<l>tal ch'un cerchio di ferro, anco che grosso,</l>
<l>e una cuffia d'acciar ne fu partita.</l>
<l>Durindana tagliò cotenna et osso,</l>
<l>e nel capo a Ruggiero entrò dua dita.</l>
<l>Ruggier stordito in terra si riversa,</l>
<l>e di sangue un ruscel dal capo versa.</l>
</lg>
<lg type="ottava"><head>67</head>
<l>Il primo fu Ruggier, ch'andò per terra;</l>
<l>e dipoi stette l'altro a cader tanto,</l>
<l>che quasi crede ognun che de la guerra</l>
<l>riporti Mandricardo il pregio e il vanto:</l>
<l>e Doralice sua, che con gli altri erra,</l>
<l>e che quel dì più volte ha riso e pianto,</l>
<l>Dio ringraziò con mani al ciel supine,</l>
<l>ch'avesse avuta la pugna tal fine.</l>
</lg>
<lg type="ottava"><head>68</head>
<l>Ma poi ch'appare a manifesti segni</l>
<l>vivo chi vive, e senza vita il morto,</l>
<l>nei petti dei fautor mutano regni:</l>
<l>di là mestizia, e di qua vien conforto.</l>
<l>I re, i signori, i cavallier più degni,</l>
<l>con Ruggier ch'a fatica era risorto,</l>
<l>a rallegrarsi et abbracciarsi vanno,</l>
<l>e gloria senza fine e onor gli dànno.</l>
</lg>
<lg type="ottava"><head>69</head>
<l>Ognun s'allegra con Ruggiero, e sente</l>
<l>il medesmo nel cor, c'ha nella bocca.</l>
<l>Sol Gradasso il pensiero ha differente</l>
<l>tutto da quel che fuor la lingua scocca:</l>
<l>mostra gaudio nel viso, e occultamente</l>
<l>del glorioso acquisto invidia il tocca;</l>
<l>e maledice o sia destino o caso,</l>
<l>il qual trasse Ruggier prima del vaso.</l>
</lg>
<lg type="ottava"><head>70</head>
<l>Che dirò del favor, che de le tante</l>
<l>carezze e tante, affettuose e vere,</l>
<l>che fece a quel Ruggiero il re Agramante,</l>
<l>senza il qual dare al vento le bandiere,</l>
<l>né vòlse muover d'Africa le piante,</l>
<l>né senza lui si fidò in tante schiere?</l>
<l>Or che del re Agricane ha spento il seme,</l>
<l>prezza più lui che tutto il mondo insieme.</l>
</lg>
<lg type="ottava"><head>71</head>
<l>Né di tal volontà gli uomini soli</l>
<l>eran verso Ruggier, ma le donne anco,</l>
<l>che d'Africa e di Spagna fra gli stuoli</l>
<l>eran venute al tenitorio franco.</l>
<l>E Doralice istessa, che con duoli</l>
<l>piangea l'amante suo pallido e bianco,</l>
<l>forse con l'altre ita sarebbe in schiera,</l>
<l>se di vergogna un duro fren non era.</l>
</lg>
<lg type="ottava"><head>72</head>
<l>Io dico forse, non ch'io ve l'accerti,</l>
<l>ma potrebbe esser stato di leggiero:</l>
<l>tal la bellezza e tali erano i merti,</l>
<l>i costumi e i sembianti di Ruggiero.</l>
<l>Ella, per quel che già ne siamo esperti,</l>
<l>sì facile era a variar pensiero,</l>
<l>che per non si veder priva d'amore,</l>
<l>avria potuto in Ruggier porre il core.</l>
</lg>
<lg type="ottava"><head>73</head>
<l>Per lei buono era vivo Mandricardo:</l>
<l>ma che ne volea far dopo la morte?</l>
<l>Proveder le convien d'un che gagliardo</l>
<l>sia notte e dì ne' suoi bisogni, e forte.</l>
<l>Non era stato intanto a venir tardo</l>
<l>il più perito medico di corte,</l>
<l>che di Ruggier veduta ogni ferita,</l>
<l>già l'avea assicurato de la vita.</l>
</lg>
<lg type="ottava"><head>74</head>
<l>Con molta diligenzia il re Agramante</l>
<l>fece colcar Ruggier ne le sue tende;</l>
<l>che notte e dì veder sel vuole inante:</l>
<l>sì l'ama, sì di lui cura si prende.</l>
<l>Lo scudo al letto e l'arme tutte quante,</l>
<l>che fur di Mandricardo, il re gli appende;</l>
<l>tutte le appende, eccetto Durindana,</l>
<l>che fu lasciata al re di Sericana.</l>
</lg>
<lg type="ottava"><head>75</head>
<l>Con l'arme l'altre spoglie a Ruggier sono</l>
<l>date di Mandricardo, e insieme dato</l>
<l>gli è Brigliador, quel destrier bello e buono,</l>
<l>che per furore Orlando avea lasciato.</l>
<l>Poi quello al re diede Ruggiero in dono,</l>
<l>che s'avide ch'assai gli saria grato.</l>
<l>Non più di questo; che tornar bisogna</l>
<l>a chi Ruggiero invan sospira e agogna.</l>
</lg>
<lg type="ottava"><head>76</head>
<l>Gli amorosi tormenti che sostenne</l>
<l>Bradamante aspettando, io v'ho da dire.</l>
<l>A Montalbano Ippalca a lei rivenne,</l>
<l>e nuova le arrecò del suo desire.</l>
<l>Prima, di quanto di Frontin le avenne</l>
<l>con Rodomonte, l'ebbe a riferire;</l>
<l>poi di Ruggier, che ritrovò alla fonte</l>
<l>con Ricciardetto e' frati d'Agrismonte:</l>
</lg>
<lg type="ottava"><head>77</head>
<l>e che con esso lei s'era partito</l>
<l>con speme di trovare il Saracino,</l>
<l>e punirlo di quanto avea fallito</l>
<l>d'aver tolto a una donna il suo Frontino;</l>
<l>e che 'l disegno poi non gli era uscito,</l>
<l>perché diverso avea fatto il camino.</l>
<l>La cagione anco, perché non venisse</l>
<l>a Montalban Ruggier, tutta le disse;</l>
</lg>
<lg type="ottava"><head>78</head>
<l>e riferille le parole a pieno,</l>
<l>ch'in sua scusa Ruggier le avea commesse.</l>
<l>Poi si trasse la lettera di seno,</l>
<l>ch'egli le diè, perch'ella a lei la desse.</l>
<l>Con viso più turbato che sereno</l>
<l>prese la carta Bradamante e lesse,</l>
<l>che, se non fosse la credenza stata</l>
<l>già di veder Ruggier, fôra più grata.</l>
</lg>
<lg type="ottava"><head>79</head>
<l>L'aver Ruggiero ella aspettato, e invece</l>
<l>di lui, vedersi ora appagar d'un scritto,</l>
<l>del bel viso turbar l'aria le fece</l>
<l>di timor, di cordoglio e di despitto.</l>
<l>Baciò la carta diece volte e diece,</l>
<l>avendo a chi la scrisse il cor diritto.</l>
<l>Le lacrime vietâr, che su vi sparse,</l>
<l>che con sospiri ardenti ella non l'arse.</l>
</lg>
<lg type="ottava"><head>80</head>
<l>Lesse la carta quattro volte e sei,</l>
<l>e vòlse ch'altretante l'imbasciata</l>
<l>replicata le fosse da colei</l>
<l>che l'una e l'altra avea quivi arrecata,</l>
<l>pur tuttavia piangendo: e crederei</l>
<l>che mai non si saria più racchetata,</l>
<l>se non avesse avuto pur conforto</l>
<l>di rivedere il suo Ruggier di corto.</l>
</lg>
<lg type="ottava"><head>81</head>
<l>Termine a ritornar quindici o venti</l>
<l>giorni avea Ruggier tolto, et affermato</l>
<l>l'avea ad Ippalca poi con giuramenti</l>
<l>da non temer che mai fosse mancato.</l>
<l>- Chi m'assicura, ohimè! degli accidenti</l>
<l>(ella dicea), c'han forza in ogni lato,</l>
<l>ma ne le guerre più, che non distorni</l>
<l>alcun tanto Ruggier, che più non torni?</l>
</lg>
<lg type="ottava"><head>82</head>
<l>Ohimè! Ruggiero, ohimè! chi arìa creduto</l>
<l>ch'avendoti amato io più di me stessa,</l>
<l>tu più di me, non ch'altri, ma potuto</l>
<l>abbi amar gente tua inimica espressa?</l>
<l>A chi opprimer dovresti, doni aiuto:</l>
<l>chi tu dovresti aitare, è da te oppressa.</l>
<l>Non so se biasmo o laude esser ti credi,</l>
<l>ch'al premiar e al punir sì poco vedi.</l>
</lg>
<lg type="ottava"><head>83</head>
<l>Fu morto da Troian (non so se 'l sai)</l>
<l>il padre tuo; ma fin ai sassi il sanno:</l>
<l>e tu del figlio di Troian cura hai</l>
<l>che non riceva alcun disnor né danno.</l>
<l>È questa la vendetta che ne fai,</l>
<l>Ruggiero? e a quei che vendicato l'hanno</l>
<l>rendi tal premio, che del sangue loro</l>
<l>me fai morir di strazio e di martoro? -</l>
</lg>
<lg type="ottava"><head>84</head>
<l>Dicea la donna al suo Ruggiero absente</l>
<l>queste parole et altre, lacrimando,</l>
<l>non una sola volta, ma sovente.</l>
<l>Ippalca la venìa pur confortando,</l>
<l>che Ruggier servarebbe interamente</l>
<l>sua fede, e ch'ella l'aspettasse, quando</l>
<l>altro far non potea, fin a quel giorno</l>
<l>ch'avea Ruggier prescritto al suo ritorno.</l>
</lg>
<lg type="ottava"><head>85</head>
<l>I conforti d'Ippalca, e la speranza</l>
<l>che degli amanti suole esser compagna,</l>
<l>alla tema e al dolor tolgon possanza</l>
<l>di far che Bradamante ognora piagna;</l>
<l>in Montalban senza mutar mai stanza</l>
<l>voglion che fin al termine rimagna,</l>
<l>fin al promesso termine e giurato,</l>
<l>che poi fu da Ruggier male osservato.</l>
</lg>
<lg type="ottava"><head>86</head>
<l>Ma ch'egli alla promessa sua mancasse,</l>
<l>non però debbe aver la colpa affatto;</l>
<l>ch'una causa et un'altra sì lo trasse,</l>
<l>che gli fu forza preterire il patto.</l>
<l>Convenne che nel letto si colcasse,</l>
<l>e più d'un mese si stesse di piatto</l>
<l>in dubbio di morir, sì il dolor crebbe</l>
<l>dopo la pugna che col Tartaro ebbe.</l>
</lg>
<lg type="ottava"><head>87</head>
<l>L'inamorata giovane l'attese</l>
<l>tutto quel giorno e desiollo invano,</l>
<l>né mai ne seppe, fuor quanto ne 'ntese</l>
<l>ora da Ippalca, e poi dal suo germano,</l>
<l>che le narrò che Ruggier lui difese,</l>
<l>e Malagigi liberò e Viviano.</l>
<l>Questa novella, ancor ch'avesse grata,</l>
<l>pur di qualche amarezza era turbata:</l>
</lg>
<lg type="ottava"><head>88</head>
<l>che di Marfisa in quel discorso udito</l>
<l>l'alto valore e le bellezze avea:</l>
<l>udì come Ruggier s'era partito</l>
<l>con esso lei, e che d'andar dicea</l>
<l>là dove con disagio in debol sito</l>
<l>malsicuro Agramante si tenea.</l>
<l>Sì degna compagnia la donna lauda,</l>
<l>ma non che se n'allegri, o che l'applauda.</l>
</lg>
<lg type="ottava"><head>89</head>
<l>Né picciolo è il sospetto che la preme;</l>
<l>che se Marfisa è bella, come ha fama,</l>
<l>e che fin a quel dì sien giti insieme,</l>
<l>è maraviglia se Ruggier non l'ama.</l>
<l>Pur non vuol creder anco, e spera e teme;</l>
<l>e 'l giorno che la può far lieta e grama,</l>
<l>misera aspetta; e sospirando stassi,</l>
<l>da Montalban mai non movendo i passi.</l>
</lg>
<lg type="ottava"><head>90</head>
<l>Stando ella quivi, il principe, il signore</l>
<l>del bel castello, il primo de' suoi frati</l>
<l>(io non dico d'etade, ma d'onore,</l>
<l>che di lui prima dui n'erano nati),</l>
<l>Rinaldo, che di gloria e di splendore</l>
<l>gli ha, come il sol le stelle, illuminati,</l>
<l>giunse al castello un giorno in su la nona;</l>
<l>né, fuor ch'un paggio, era con lui persona.</l>
</lg>
<lg type="ottava"><head>91</head>
<l>Cagion del suo venir fu, che da Brava</l>
<l>ritornandosi un dì verso Parigi</l>
<l>(come v'ho detto che sovente andava</l>
<l>per ritrovar d'Angelica vestigi),</l>
<l>avea sentita la novella prava</l>
<l>del suo Viviano e del suo Malagigi,</l>
<l>ch'eran per esser dati al Maganzese;</l>
<l>e perciò ad Agrismonte la via prese.</l>
</lg>
<lg type="ottava"><head>92</head>
<l>Dove intendendo poi ch'eran salvati,</l>
<l>e gli aversarii lor morti e distrutti,</l>
<l>e Marfisa e Ruggiero erano stati,</l>
<l>che gli aveano a quei termini ridutti;</l>
<l>e suoi fratelli e suoi cugin tornati</l>
<l>a Montalbano insieme erano tutti;</l>
<l>gli parve un'ora un anno di trovarsi</l>
<l>con esso lor là dentro ad abbracciarsi.</l>
</lg>
<lg type="ottava"><head>93</head>
<l>Venne Rinaldo a Montalbano, e quivi</l>
<l>madre, moglie abbracciò, figli e fratelli,</l>
<l>e i cugini che dianzi eran captivi;</l>
<l>e parve, quando egli arrivò tra quelli,</l>
<l>dopo gran fame irondine ch'arrivi</l>
<l>col cibo in bocca ai pargoletti augelli.</l>
<l>E poi ch'un giorno vi fu stato o dui,</l>
<l>partissi, e fe' partire altri con lui.</l>
</lg>
<lg type="ottava"><head>94</head>
<l>Ricciardo, Alardo, Ricciardetto, e d'essi</l>
<l>figli d'Amone, il più vecchio Guicciardo,</l>
<l>Malagigi e Vivian, si furon messi</l>
<l>in arme dietro al paladin gagliardo.</l>
<l>Bradamante aspettando che s'appressi</l>
<l>il tempo ch'al disio suo ne vien tardo,</l>
<l>inferma disse agli fratelli ch'era,</l>
<l>e non vòlse con lor venire in schiera.</l>
</lg>
<lg type="ottava"><head>95</head>
<l>E ben lor disse il ver, ch'ella era inferma,</l>
<l>ma non per febbre o corporal dolore:</l>
<l>era il disio che l'alma dentro inferma,</l>
<l>e le fa alterazion patir d'amore.</l>
<l>Rinaldo in Montalban più non si ferma,</l>
<l>e seco mena di sua gente il fiore.</l>
<l>Come a Parigi appropinquosse, e quanto</l>
<l>Carlo aiutò, vi dirà l'altro canto.</l>
</lg>
</div1>

<div1 type="canto">
<head>Canto 31</head>
<lg type="ottava"><head>1</head>
<l>Che dolce più, che più giocondo stato</l>
<l>saria di quel d'un amoroso core?</l>
<l>che viver più felice e più beato,</l>
<l>che ritrovarsi in servitù d'Amore?</l>
<l>se non fosse l'uom sempre stimulato</l>
<l>da quel sospetto rio, da quel timore,</l>
<l>da quel martìr, da quella frenesia,</l>
<l>da quella rabbia detta gelosia.</l>
</lg>
<lg type="ottava"><head>2</head>
<l>Però ch'ogni altro amaro che si pone</l>
<l>tra questa soavissima dolcezza,</l>
<l>è un augumento, una perfezione,</l>
<l>et è un condurre amore a più finezza.</l>
<l>L'acque parer fa saporite e buone</l>
<l>la sete, e il cibo pel digiun s'apprezza:</l>
<l>non conosce la pace e non l'estima</l>
<l>chi provato non ha la guerra prima.</l>
</lg>
<lg type="ottava"><head>3</head>
<l>Se ben non veggon gli occhi ciò che vede</l>
<l>ognora il core, in pace si sopporta.</l>
<l>Lo star lontano, poi quando si riede,</l>
<l>quanto più lungo fu, più riconforta.</l>
<l>Lo stare in servitù senza mercede</l>
<l>(pur che non resti la speranza morta)</l>
<l>patir si può: che premio al ben servire</l>
<l>pur viene al fin, se ben tarda a venire.</l>
</lg>
<lg type="ottava"><head>4</head>
<l>Gli sdegni, le repulse, e finalmente</l>
<l>tutti i martìr d'amor, tutte le pene,</l>
<l>fan per lor rimembranza, che si sente</l>
<l>con miglior gusto un piacer quando viene.</l>
<l>Ma se l'infernal peste una egra mente</l>
<l>avvien ch'infetti, ammorbi et avelene;</l>
<l>se ben segue poi festa et allegrezza,</l>
<l>non la cura l'amante e non l'apprezza.</l>
</lg>
<lg type="ottava"><head>5</head>
<l>Questa è la cruda e avelenata piaga</l>
<l>a cui non val liquor, non vale impiastro,</l>
<l>né murmure, né imagine di saga,</l>
<l>né val lungo osservar di benigno astro,</l>
<l>né quanta esperienzia d'arte maga</l>
<l>fece mai l'inventor suo Zoroastro:</l>
<l>piaga crudel che sopra ogni dolore</l>
<l>conduce l'uom, che disperato muore.</l>
</lg>
<lg type="ottava"><head>6</head>
<l>Oh incurabil piaga che nel petto</l>
<l>d'un amator sì facile s'imprime,</l>
<l>non men per falso che per ver sospetto!</l>
<l>piaga che l'uom sì crudelmente opprime,</l>
<l>che la ragion gli offusca e l'intelletto,</l>
<l>e lo tra' fuor de le sembianze prime!</l>
<l>Oh iniqua gelosia, che così a torto</l>
<l>levasti a Bradamante ogni conforto!</l>
</lg>
<lg type="ottava"><head>7</head>
<l>Non di questo ch'Ippalca e che 'l fratello</l>
<l>le avea nel core amaramente impresso,</l>
<l>ma dico d'uno annunzio crudo e fello</l>
<l>che le fu dato pochi giorni appresso.</l>
<l>Questo era nulla a paragon di quello</l>
<l>ch'io vi dirò, ma dopo alcun digresso.</l>
<l>Di Rinaldo ho da dir primieramente,</l>
<l>che vêr Parigi vien con la sua gente.</l>
</lg>
<lg type="ottava"><head>8</head>
<l>Scontraro il dì seguente invêr la sera</l>
<l>un cavallier ch'avea una donna al fianco,</l>
<l>con scudo e sopravesta tutta nera,</l>
<l>se non che per traverso ha un fregio bianco.</l>
<l>Sfidò alla giostra Ricciardetto, ch'era</l>
<l>dinanzi, e vista avea di guerrier franco:</l>
<l>e quel, che mai nessun ricusar vòlse,</l>
<l>girò la briglia, e spazio a correr tolse.</l>
</lg>
<lg type="ottava"><head>9</head>
<l>Senza dir altro, o più notizia darsi</l>
<l>de l'esser lor, si vengono all'incontro.</l>
<l>Rinaldo e gli altri cavallier fermârsi</l>
<l>per veder come seguiria lo scontro.</l>
<l>- Tosto costui per terra ha da versarsi,</l>
<l>se in luogo fermo a mio modo lo incontro -</l>
<l>dicea tra se medesmo Ricciardetto;</l>
<l>ma contrario al pensier seguì l'effetto:</l>
</lg>
<lg type="ottava"><head>10</head>
<l>però che lui sotto la vista offese</l>
<l>di tanto colpo il cavalliero istrano,</l>
<l>che lo levò di sella, e lo distese</l>
<l>più di due lance al suo destrier lontano.</l>
<l>Di vendicarlo incontinente prese</l>
<l>l'assunto Alardo, e ritrovossi al piano</l>
<l>stordito e male acconcio: sì fu crudo</l>
<l>lo scontro fier, che gli spezzò lo scudo.</l>
</lg>
<lg type="ottava"><head>11</head>
<l>Guicciardo pone incontinente in resta</l>
<l>l'asta, che vede i duo germani in terra,</l>
<l>ben che Rinaldo gridi: - Resta, resta;</l>
<l>che mia convien che sia la terza guerra: -</l>
<l>ma l'elmo ancor non ha allacciato in testa,</l>
<l>sì che Guicciardo al corso si disserra;</l>
<l>né più degli altri si seppe tenere,</l>
<l>e ritrovossi subito a giacere.</l>
</lg>
<lg type="ottava"><head>12</head>
<l>Vuol Ricciardo, Viviano e Malagigi,</l>
<l>e l'un prima de l'altro essere in giostra:</l>
<l>ma Rinaldo pon fine ai lor litigi;</l>
<l>ch'inanzi a tutti armato si dimostra,</l>
<l>dicendo loro: - È tempo ire a Parigi;</l>
<l>e saria troppo la tardanza nostra,</l>
<l>s'io volesse aspettar fin che ciascuno</l>
<l>di voi fosse abbattuto ad uno ad uno. -</l>
</lg>
<lg type="ottava"><head>13</head>
<l>Dissel tra sé, ma non che fosse inteso,</l>
<l>che saria stato agli altri ingiuria e scorno.</l>
<l>L'uno e l'altro del campo avea già preso,</l>
<l>e si faceano incontra aspro ritorno.</l>
<l>Non fu Rinaldo per terra disteso,</l>
<l>che valea tutti gli altri ch'avea intorno;</l>
<l>le lance si fiaccâr, come di vetro,</l>
<l>né i cavallier si piegâr oncia a dietro.</l>
</lg>
<lg type="ottava"><head>14</head>
<l>L'uno e l'altro cavallo in guisa urtosse,</l>
<l>che gli fu forza in terra a por le groppe.</l>
<l>Baiardo immantinente ridrizzosse,</l>
<l>tanto ch'a pena il correre interroppe.</l>
<l>Sinistramente sì l'altro percosse,</l>
<l>che la spalla e la schena insieme roppe.</l>
<l>Il cavallier che 'l destrier morto vede,</l>
<l>lascia le staffe, et è subito in piede.</l>
</lg>
<lg type="ottava"><head>15</head>
<l>Et al figlio d'Amon, che già rivolto</l>
<l>tornava a lui con la man vòta, disse:</l>
<l>- Signore, il buon destrier che tu m'hai tolto,</l>
<l>perché caro mi fu mentre che visse,</l>
<l>mi faria uscir del mio debito molto,</l>
<l>se così invendicato si morisse:</l>
<l>sì che vientene, e fa ciò che tu puoi,</l>
<l>perché battaglia esser convien tra noi. -</l>
</lg>
<lg type="ottava"><head>16</head>
<l>Disse Rinaldo a lui: - Se 'l destrier morto,</l>
<l>e non altro ci de' porre a battaglia,</l>
<l>un de' miei ti darò, piglia conforto,</l>
<l>che men del tuo non crederò che vaglia. -</l>
<l>Colui soggiunse: - Tu sei malaccorto,</l>
<l>se creder vuoi che d'un destrier mi caglia.</l>
<l>Ma poi che non comprendi ciò ch'io voglio,</l>
<l>ti spiegherò più chiaramente il foglio.</l>
</lg>
<lg type="ottava"><head>17</head>
<l>Vo' dir che mi parria commetter fallo,</l>
<l>se con la spada non ti provassi anco,</l>
<l>e non sapessi s'in quest'altro ballo</l>
<l>tu mi sia pari, o se più vali o manco.</l>
<l>Come ti piace, o scendi, o sta a cavallo:</l>
<l>pur che le man tu non ti tegna al fianco,</l>
<l>io son contento ogni vantaggio darti:</l>
<l>tanto alla spada bramo di provarti. -</l>
</lg>
<lg type="ottava"><head>18</head>
<l>Rinaldo molto non lo tenne in lunga,</l>
<l>e disse: - La battaglia ti prometto;</l>
<l>e perché tu sia ardito, e non ti punga</l>
<l>di questi c'ho d'intorno alcun sospetto,</l>
<l>andranno inanzi fin ch'io gli raggiunga;</l>
<l>né meco resterà fuor ch'un valletto</l>
<l>che mi tenga il cavallo: - e così disse</l>
<l>alla sua compagnia che se ne gisse.</l>
</lg>
<lg type="ottava"><head>19</head>
<l>La cortesia del paladin gagliardo</l>
<l>commendò molto il cavalliero estrano.</l>
<l>Smontò Rinaldo, e del destrier Baiardo</l>
<l>diede al valletto le redine in mano:</l>
<l>e poi che più non vede il suo stendardo,</l>
<l>il qual di lungo spazio è già lontano,</l>
<l>lo scudo imbraccia e stringe il brando fiero,</l>
<l>e sfida alla battaglia il cavalliero.</l>
</lg>
<lg type="ottava"><head>20</head>
<l>E quivi s'incomincia una battaglia</l>
<l>di ch'altra mai non fu più fiera in vista.</l>
<l>Non crede l'un che tanto l'altro vaglia,</l>
<l>che troppo lungamente gli resista.</l>
<l>Ma poi che 'l paragon ben gli ragguaglia,</l>
<l>né l'un de l'altro più s'allegra o attrista,</l>
<l>pongon l'orgoglio et il furor da parte,</l>
<l>et al vantaggio loro usano ogn'arte.</l>
</lg>
<lg type="ottava"><head>21</head>
<l>S'odon lor colpi dispietati e crudi</l>
<l>intorno rimbombar con suono orrendo,</l>
<l>ora i canti levando a' grossi scudi,</l>
<l>schiodando or piastre, e quando maglie aprendo.</l>
<l>Né qui bisogna tanto che si studi</l>
<l>a ben ferir, quanto a parar, volendo</l>
<l>star l'uno a l'altro par; ch'eterno danno</l>
<l>lor può causar il primo error che fanno.</l>
</lg>
<lg type="ottava"><head>22</head>
<l>Durò l'assalto un'ora e più che 'l mezzo</l>
<l>d'un'altra; et era il sol già sotto l'onde,</l>
<l>et era sparso il tenebroso rezzo</l>
<l>de l'orizzon fin all'estreme sponde;</l>
<l>né riposato o fatto altro intermezzo</l>
<l>aveano alle percosse furibonde</l>
<l>questi guerrier, che non ira o rancore,</l>
<l>ma tratto all'arme avea disio d'onore.</l>
</lg>
<lg type="ottava"><head>23</head>
<l>Rivolve tuttavia tra sé Rinaldo</l>
<l>chi sia l'estrano cavallier sì forte,</l>
<l>che non pur gli sta contra ardito e saldo,</l>
<l>ma spesso il mena a risco de la morte;</l>
<l>e già tanto travaglio e tanto caldo</l>
<l>gli ha posto, che del fin dubita forte:</l>
<l>e volentier, se con suo onor potesse,</l>
<l>vorria che quella pugna rimanesse.</l>
</lg>
<lg type="ottava"><head>24</head>
<l>Da l'altra parte il cavallier estrano,</l>
<l>che similmente non avea notizia</l>
<l>che quel fosse il signor di Montalbano,</l>
<l>quel sì famoso in tutta la milizia,</l>
<l>che gli avea incontra con la spada in mano</l>
<l>condotto così poca nimicizia,</l>
<l>era certo che d'uom di più eccellenza</l>
<l>non potesson dar l'arme esperienza.</l>
</lg>
<lg type="ottava"><head>25</head>
<l>Vorrebbe de l'impresa esser digiuno,</l>
<l>ch'avea di vendicare il suo cavallo;</l>
<l>e se potesse senza biasmo alcuno,</l>
<l>si trarria fuor del periglioso ballo.</l>
<l>Il mondo era già tanto oscuro e bruno,</l>
<l>che tutti i colpi quasi ivano in fallo:</l>
<l>poco ferire e men parar sapeano,</l>
<l>ch'a pena in man le spade si vedeano.</l>
</lg>
<lg type="ottava"><head>26</head>
<l>Fu quel da Montalbano il primo a dire</l>
<l>che far battaglia non denno allo scuro,</l>
<l>ma quella indugiar tanto e differire,</l>
<l>ch'avesse dato volta il pigro Arturo;</l>
<l>e che può intanto al padiglion venire,</l>
<l>ove di sé non sarà men sicuro,</l>
<l>ma servito, onorato e ben veduto,</l>
<l>quanto in loco ove mai fosse venuto.</l>
</lg>
<lg type="ottava"><head>27</head>
<l>Non bisognò a Rinaldo pregar molto,</l>
<l>che 'l cortese baron tenne lo 'nvito.</l>
<l>Ne vanno insieme ove il drappel raccolto</l>
<l>di Montalbano era in sicuro sito.</l>
<l>Rinaldo al suo scudiero avea già tolto</l>
<l>un bel cavallo e molto ben guernito,</l>
<l>a spada e a lancia e ad ogni prova buono,</l>
<l>et a quel cavallier fattone dono.</l>
</lg>
<lg type="ottava"><head>28</head>
<l>Il guerrier peregrin conobbe quello</l>
<l>esser Rinaldo, che venìa con esso;</l>
<l>che prima che giungessero all'ostello,</l>
<l>venuto a caso era a nomar se stesso:</l>
<l>e perché l'un de l'altro era fratello,</l>
<l>si sentîr dentro di dolcezza oppresso,</l>
<l>e di pietoso affetto tocco il core;</l>
<l>e lacrimâr per gaudio e per amore.</l>
</lg>
<lg type="ottava"><head>29</head>
<l>Questo guerriero era Guidon Selvaggio,</l>
<l>che dianzi con Marfisa e Sansonetto</l>
<l>e' figli d'Olivier molto viaggio</l>
<l>avea fatto per mar, come v'ho detto.</l>
<l>Di non veder più tosto il suo lignaggio</l>
<l>il fellon Pinabel gli avea interdetto,</l>
<l>avendol preso, e a bada poi tenuto</l>
<l>alla difesa del suo rio statuto.</l>
</lg>
<lg type="ottava"><head>30</head>
<l>Guidon, che questo esser Rinaldo udio,</l>
<l>famoso sopra ogni famoso duce,</l>
<l>ch'avuto avea più di veder disio,</l>
<l>che non ha il cieco la perduta luce,</l>
<l>con molto gaudio disse: - O signor mio,</l>
<l>qual fortuna a combatter mi conduce</l>
<l>con voi, che lungamente ho amato et amo,</l>
<l>e sopra tutto il mondo onorar bramo?</l>
</lg>
<lg type="ottava"><head>31</head>
<l>Mi partorì Costanza ne le estreme</l>
<l>ripe del mar Eusino: io son Guidone,</l>
<l>concetto de lo illustre inclito seme,</l>
<l>come ancor voi, del generoso Amone.</l>
<l>Di voi vedere, e gli altri nostri insieme,</l>
<l>il desiderio è del venir cagione;</l>
<l>e dove mia intenzion fu d'onorarvi,</l>
<l>mi veggo esser venuto a ingiuriarvi.</l>
</lg>
<lg type="ottava"><head>32</head>
<l>Ma scusimi apo voi d'un error tanto,</l>
<l>ch'io non ho voi né gli altri conosciuto;</l>
<l>e s'emendar si può, ditemi quanto</l>
<l>far debbo, ch'in ciò far nulla rifiuto. -</l>
<l>Poi che si fu da questo e da quel canto</l>
<l>de' complessi iterati al fin venuto,</l>
<l>rispose a lui Rinaldo: - Non vi caglia</l>
<l>meco scusarvi più de la battaglia:</l>
</lg>
<lg type="ottava"><head>33</head>
<l>che per certificarne che voi sète</l>
<l>di nostra antiqua stirpe un vero ramo,</l>
<l>dar miglior testimonio non potete,</l>
<l>che 'l gran valor ch'in voi chiaro proviamo.</l>
<l>Se più pacifiche erano e quiete</l>
<l>vostre maniere, mal vi credevamo;</l>
<l>che la damma non genera il leone,</l>
<l>né le colombe l'aquila o il falcone. -</l>
</lg>
<lg type="ottava"><head>34</head>
<l>Non, per andar, di ragionar lasciando,</l>
<l>non di seguir, per ragionar, lor via,</l>
<l>vennero ai padiglioni; ove narrando</l>
<l>il buon Rinaldo alla sua compagnia</l>
<l>che questo era Guidon, che disiando</l>
<l>veder, tanto aspettato aveano pria,</l>
<l>molto gaudio apportò ne le sue squadre;</l>
<l>e parve a tutti assimigliarsi al padre.</l>
</lg>
<lg type="ottava"><head>35</head>
<l>Non dirò l'accoglienze che gli fêro</l>
<l>Alardo, Ricciardetto e gli altri dui;</l>
<l>che gli fece Viviano et Aldigiero,</l>
<l>e Malagigi, frati e cugin sui;</l>
<l>ch'ogni signor gli fece e cavalliero;</l>
<l>ciò ch'egli disse a loro, et essi a lui:</l>
<l>ma vi concluderò che finalmente</l>
<l>fu ben veduto da tutta la gente.</l>
</lg>
<lg type="ottava"><head>36</head>
<l>Caro Guidone a' suoi fratelli stato</l>
<l>credo sarebbe in ogni tempo assai;</l>
<l>ma lor fu al gran bisogno ora più grato,</l>
<l>ch'esser potesse in altro tempo mai.</l>
<l>Poscia che 'l nuovo sole incoronato</l>
<l>del mare uscì di luminosi rai,</l>
<l>Guidon coi frati e coi parenti in schiera</l>
<l>se ne tornò sotto la lor bandiera.</l>
</lg>
<lg type="ottava"><head>37</head>
<l>Tanto un giorno et un altro se n'andaro,</l>
<l>che di Parigi alle assediate porte</l>
<l>a men di dieci miglia s'accostaro</l>
<l>in ripa a Senna; ove per buona sorte</l>
<l>Grifone et Aquilante ritrovaro,</l>
<l>i duo guerrier da l'armatura forte:</l>
<l>Grifone il bianco et Aquilante il nero,</l>
<l>che partorì Gismonda d'Oliviero.</l>
</lg>
<lg type="ottava"><head>38</head>
<l>Con essi ragionava una donzella,</l>
<l>non già di vil condizione in vista,</l>
<l>che di sciamito bianco la gonnella</l>
<l>fregiata intorno avea d'aurata lista;</l>
<l>molto leggiadra in apparenza e bella,</l>
<l>fosse quantunque lacrimosa e trista:</l>
<l>e mostrava ne' gesti e nel sembiante</l>
<l>di cosa ragionar molto importante.</l>
</lg>
<lg type="ottava"><head>39</head>
<l>Conobbe i cavallier, come essi lui,</l>
<l>Guidon, che fu con lor pochi dì inanzi;</l>
<l>et a Rinaldo disse: - Eccovi dui</l>
<l>a cui van pochi di valore inanzi;</l>
<l>e se per Carlo ne verran con nui,</l>
<l>non ne staranno i Saracini inanzi. -</l>
<l>Rinaldo di Guidon conferma il detto,</l>
<l>che l'uno e l'altro era guerrier perfetto.</l>
</lg>
<lg type="ottava"><head>40</head>
<l>Gli avea riconosciuti egli non manco;</l>
<l>però che quelli sempre erano usati,</l>
<l>l'un tutto nero, e l'altro tutto bianco</l>
<l>vestir su l'arme, e molto andare ornati.</l>
<l>Da l'altra parte essi conobbero anco</l>
<l>e salutâr Guidon, Rinaldo e i frati;</l>
<l>et abbracciâr Rinaldo come amico,</l>
<l>messo da parte ogni lor odio antico.</l>
</lg>
<lg type="ottava"><head>41</head>
<l>S'ebbero un tempo in urta e in gran dispetto</l>
<l>per Truffaldin, che fôra lungo a dire;</l>
<l>ma quivi insieme con fraterno affetto</l>
<l>s'accarezzâr, tutte obliando l'ire.</l>
<l>Rinaldo poi si volse a Sansonetto,</l>
<l>ch'era tardato un poco più a venire,</l>
<l>e lo raccolse col debito onore,</l>
<l>a pieno instrutto del suo gran valore.</l>
</lg>
<lg type="ottava"><head>42</head>
<l>Tosto che la donzella più vicino</l>
<l>vide Rinaldo, e conosciuto l'ebbe</l>
<l>(ch'avea notizia d'ogni paladino),</l>
<l>gli disse una novella che gl'increbbe;</l>
<l>e cominciò: - Signore, il tuo cugino,</l>
<l>a cui la Chiesa e l'alto Imperio debbe,</l>
<l>quel già sì saggio et onorato Orlando,</l>
<l>è fatto stolto, e va pel mondo errando.</l>
</lg>
<lg type="ottava"><head>43</head>
<l>Onde causato così strano e rio</l>
<l>accidente gli sia, non so narrarte.</l>
<l>La sua spada e l'altr'arme ho vedute io,</l>
<l>che per li campi avea gittate e sparte;</l>
<l>e vidi un cavallier cortese e pio</l>
<l>che le andò raccogliendo da ogni parte,</l>
<l>e poi di tutte quelle un arbuscello</l>
<l>fe', a guisa di trofeo, pomposo e bello.</l>
</lg>
<lg type="ottava"><head>44</head>
<l>Ma la spada ne fu tosto levata</l>
<l>dal figliuol d'Agricane il dì medesmo.</l>
<l>Tu pòi considerar quanto sia stata</l>
<l>gran perdita alla gente del battesmo</l>
<l>l'essere un'altra volta ritornata</l>
<l>Durindana in poter del paganesmo.</l>
<l>Né Brigliadoro men, ch'errava sciolto</l>
<l>intorno all'arme, fu dal pagan tolto.</l>
</lg>
<lg type="ottava"><head>45</head>

<l>Son pochi dì ch'Orlando correr vidi</l>
<l>senza vergogna e senza senno, ignudo,</l>
<l>con urli spaventevoli e con gridi:</l>
<l>ch'è fatto pazzo in somma ti conchiudo;</l>
<l>e non avrei, fuor ch'a questi occhi fidi,</l>
<l>creduto mai sì acerbo caso e crudo. -</l>
<l>Poi narrò che lo vide giù dal ponte</l>
<l>abbracciato cader con Rodomonte.</l>
</lg>
<lg type="ottava"><head>46</head>
<l>- A qualunque io non creda esser nimico</l>
<l>d'Orlando (soggiungea) di ciò favello,</l>
<l>acciò ch'alcun di tanti a ch'io lo dico,</l>
<l>mosso a pietà del caso strano e fello,</l>
<l>cerchi o a Parigi o in altro luogo amico</l>
<l>ridurlo, fin che si purghi il cervello.</l>
<l>Ben so, se Brandimarte n'avrà nuova,</l>
<l>sarà per farne ogni possibil prova. -</l>
</lg>
<lg type="ottava"><head>47</head>
<l>Era costei la bella Fiordiligi,</l>
<l>più cara a Brandimarte che se stesso,</l>
<l>la qual, per lui trovar, venìa a Parigi:</l>
<l>e de la spada ella suggiunse appresso,</l>
<l>che discordia e contesa e gran litigi</l>
<l>tra il Sericano e 'l Tartaro avea messo;</l>
<l>e ch'avuta l'avea, poi che fu casso</l>
<l>di vita Mandricardo, al fin Gradasso.</l>
</lg>
<lg type="ottava"><head>48</head>
<l>Di così strano e misero accidente</l>
<l>Rinaldo senza fin si lagna e duole;</l>
<l>né il core intenerir men se ne sente,</l>
<l>che soglia intenerirsi il ghiaccio al sole:</l>
<l>e con disposta et immutabil mente,</l>
<l>ovunque Orlando sia, cercar lo vuole,</l>
<l>con speme, poi che ritrovato l'abbia,</l>
<l>di farlo risanar di quella rabbia.</l>
</lg>
<lg type="ottava"><head>49</head>
<l>Ma già lo stuolo avendo fatto unire,</l>
<l>sia volontà del cielo o sia aventura,</l>
<l>vuol fare i Saracin prima fuggire,</l>
<l>e liberar le parigine mura.</l>
<l>Ma consiglia l'assalto differire,</l>
<l>che vi par gran vantaggio, a notte scura,</l>
<l>ne la terza vigilia o ne la quarta,</l>
<l>ch'avrà l'acqua di Lete il Sonno sparta.</l>
</lg>
<lg type="ottava"><head>50</head>
<l>Tutta la gente alloggiar fece al bosco,</l>
<l>e quivi la posò per tutto 'l giorno;</l>
<l>ma poi che 'l sol, lasciando il mondo fosco,</l>
<l>alla nutrice antiqua fe' ritorno,</l>
<l>et orsi e capre e serpi senza tòsco</l>
<l>e l'altre fere ebbeno il cielo adorno,</l>
<l>che state erano ascose al maggior lampo,</l>
<l>mosse Rinaldo il taciturno campo:</l>
</lg>
<lg type="ottava"><head>51</head>
<l>e venne con Grifon, con Aquilante,</l>
<l>con Vivian, con Alardo e con Guidone,</l>
<l>con Sansonetto, agli altri un miglio inante,</l>
<l>a cheti passi e senza alcun sermone.</l>
<l>Trovò dormir l'ascolta d'Agramante:</l>
<l>tutta l'uccise, e non ne fe' un prigione.</l>
<l>Indi arrivò tra l'altra gente Mora,</l>
<l>che non fu visto né sentito ancora.</l>
</lg>
<lg type="ottava"><head>52</head>
<l>Del campo d'infedeli a prima giunta</l>
<l>la ritrovata guardia all'improviso</l>
<l>lasciò Rinaldo sì rotta e consunta,</l>
<l>ch'un sol non ne restò, se non ucciso.</l>
<l>Spezzata che lor fu la prima punta,</l>
<l>i Saracin non l'avean più da riso;</l>
<l>che sonnolenti, timidi et inermi,</l>
<l>poteano a tai guerrier far pochi schermi.</l>
</lg>
<lg type="ottava"><head>53</head>
<l>Fece Rinaldo per maggior spavento</l>
<l>dei Saracini, al mover de l'assalto,</l>
<l>a trombe e a corni dar subito vento,</l>
<l>e, gridando, il suo nome alzar in alto.</l>
<l>Spinse Baiardo, e quel non parve lento;</l>
<l>che dentro all'alte sbarre entrò d'un salto,</l>
<l>e versò cavallier, pestò pedoni,</l>
<l>et atterrò trabacche e padiglioni.</l>
</lg>
<lg type="ottava"><head>54</head>
<l>Non fu sì ardito tra il popul pagano,</l>
<l>a cui non s'arricciassero le chiome,</l>
<l>quando sentì "Rinaldo e Montalbano"</l>
<l>sonar per l'aria, il formidato nome.</l>
<l>Fugge col campo d'Africa l'ispano,</l>
<l>né perde tempo a caricar le some;</l>
<l>ch'aspettar quella furia più non vuole,</l>
<l>ch'aver provata anco si piagne e duole.</l>
</lg>
<lg type="ottava"><head>55</head>
<l>Guidon lo segue, e non fa men di lui;</l>
<l>né men fanno i duo figli d'Oliviero,</l>
<l>Alardo e Ricciardetto, e gli altri dui:</l>
<l>col brando Sansonetto apre il sentiero:</l>
<l>Aldigiero e Vivian provar altrui</l>
<l>fan quanto in arme l'uno e l'altro è fiero.</l>
<l>Così fa ognun che segue lo stendardo</l>
<l>di Chiaramonte, da guerrier gagliardo.</l>
</lg>
<lg type="ottava"><head>56</head>
<l>Settecento con lui tenea Rinaldo</l>
<l>in Montalbano e intorno a quelle ville,</l>
<l>usati a portar l'arme al freddo e al caldo,</l>
<l>non già più rei dei Mirmidon d'Achille.</l>
<l>Ciascun d'essi al bisogno era sì saldo,</l>
<l>che cento insieme non fuggian per mille;</l>
<l>e se ne potean molti sceglier fuori,</l>
<l>che d'alcun dei famosi eran migliori.</l>
</lg>
<lg type="ottava"><head>57</head>
<l>E se Rinaldo ben non era molto</l>
<l>ricco né di città né di tesoro,</l>
<l>facea sì con parole e con buon volto,</l>
<l>e ciò ch'avea partendo ognor con loro,</l>
<l>ch'un di quel numer mai non gli fu tolto</l>
<l>per offerire altrui più somma d'oro.</l>
<l>Questi da Montalban mai non rimuove,</l>
<l>se non lo stringe un gran bisogno altrove.</l>
</lg>
<lg type="ottava"><head>58</head>
<l>Et or, perch'abbia il Magno Carlo aiuto,</l>
<l>lasciò con poca guardia il suo castello.</l>
<l>Tra gli African questo drappel venuto,</l>
<l>questo drappel del cui valor favello,</l>
<l>ne fece quel che del gregge lanuto</l>
<l>sul falanteo Galeso il lupo fello,</l>
<l>o quel che soglia del barbato, appresso</l>
<l>il barbaro Cinifio, il leon spesso.</l>
</lg>
<lg type="ottava"><head>59</head>
<l>Carlo, ch'aviso da Rinaldo avuto</l>
<l>avea che presso era a Parigi giunto,</l>
<l>e che la notte il campo sproveduto</l>
<l>volea assalir, stato era in arme e in punto;</l>
<l>e quando bisognò, venne in aiuto</l>
<l>coi paladini; e ai paladini aggiunto</l>
<l>avea il figliol del ricco Monodante,</l>
<l>di Fiordiligi il fido e saggio amante,</l>
</lg>
<lg type="ottava"><head>60</head>
<l>ch'ella più giorni per sì lunga via</l>
<l>cercato avea per tutta Francia invano.</l>
<l>Quivi all'insegne che portar solia,</l>
<l>fu da lei conosciuto di lontano.</l>
<l>Come lei Brandimarte vide pria,</l>
<l>lasciò la guerra, e tornò tutto umano,</l>
<l>e corse ad abbracciarla; e d'amor pieno,</l>
<l>mille volte baciolla o poco meno.</l>
</lg>
<lg type="ottava"><head>61</head>
<l>De le lor donne e de le lor donzelle</l>
<l>si fidâr molto a quella antica etade.</l>
<l>Senz'altra scorta andar lasciano quelle</l>
<l>per piani e monti e per strane contrade;</l>
<l>et al ritorno l'han per buone e belle,</l>
<l>né mai tra lor suspizione accade.</l>
<l>Fiordiligi narrò quivi al suo amante,</l>
<l>che fatto stolto era il signor d'Anglante.</l>
</lg>
<lg type="ottava"><head>62</head>
<l>Brandimarte sì strana e ria novella</l>
<l>creder ad altri a pena avria potuto;</l>
<l>ma lo credette a Fiordiligi bella,</l>
<l>a cui già maggior cose avea creduto.</l>
<l>Non pur d'averlo udito gli dice ella,</l>
<l>ma che con gli occhi proprii l'ha veduto</l>
<l>(c'ha conoscenza e pratica d'Orlando,</l>
<l>quanto alcun altro), e dice dove e quando.</l>
</lg>
<lg type="ottava"><head>63</head>
<l>E gli narra del ponte periglioso,</l>
<l>che Rodomonte ai cavallier difende,</l>
<l>ove un sepolcro adorna e fa pomposo</l>
<l>di sopraveste e d'arme di chi prende.</l>
<l>Narra c'ha visto Orlando furioso</l>
<l>far cose quivi orribili e stupende;</l>
<l>che nel fiume il pagan mandò riverso,</l>
<l>con gran periglio di restar summerso.</l>
</lg>
<lg type="ottava"><head>64</head>
<l>Brandimarte, che 'l conte amava quanto</l>
<l>si può compagno amar, fratello o figlio,</l>
<l>disposto di cercarlo, e di far tanto,</l>
<l>non ricusando affanno né periglio,</l>
<l>che per opra di medico o d'incanto</l>
<l>si ponga a quel furor qualche consiglio,</l>
<l>così come trovossi armato in sella,</l>
<l>si mise in via con la sua donna bella.</l>
</lg>
<lg type="ottava"><head>65</head>
<l>Verso la parte ove la donna il conte</l>
<l>avea veduto, il lor camin drizzaro,</l>
<l>di giornata in giornata, fin ch'al ponte</l>
<l>che guarda il re d'Algier, si ritrovaro.</l>
<l>La guardia ne fe' segno a Rodomonte;</l>
<l>e gli scudieri a un tempo gli arrecaro</l>
<l>l'arme e il cavallo: e quel si trovò in punto,</l>
<l>quando fu Brandimarte al passo giunto.</l>
</lg>
<lg type="ottava"><head>66</head>
<l>Con voce qual conviene al suo furore</l>
<l>il Saracino a Brandimarte grida:</l>
<l>- Qualunque tu ti sia, che, per errore</l>
<l>di via o di mente, qui tua sorte guida,</l>
<l>scendi e spogliati l'arme, e fanne onore</l>
<l>al gran sepolcro, inanzi ch'io t'uccida,</l>
<l>e che vittima all'ombre tu sia offerto:</l>
<l>ch'io 'l farò poi, né te n'avrò alcun merto. -</l>
</lg>
<lg type="ottava"><head>67</head>
<l>Non vòlse Brandimarte a quell'altiero</l>
<l>altra risposta dar, che de la lancia.</l>
<l>Sprona Batoldo, il suo gentil destriero,</l>
<l>e inverso quel con tanto ardir si lancia,</l>
<l>che mostra che può star d'animo fiero</l>
<l>con qual si voglia al mondo alla bilancia:</l>
<l>e Rodomonte, con la lancia in resta,</l>
<l>lo stretto ponte a tutta briglia pesta.</l>
</lg>
<lg type="ottava"><head>68</head>
<l>Il suo destrier ch'avea continuo uso</l>
<l>d'andarvi sopra, e far di quel sovente</l>
<l>quando uno e quando un altro cader giuso,</l>
<l>alla giostra correa sicuramente;</l>
<l>l'altro, del corso insolito confuso,</l>
<l>venìa dubbioso, timido e tremente.</l>
<l>Trema anco il ponte, e par cader ne l'onda,</l>
<l>oltre che stretto e che sia senza sponda.</l>
</lg>
<lg type="ottava"><head>69</head>
<l>I cavallier, di giostra ambi maestri,</l>
<l>che le lance avean grosse come travi,</l>
<l>tali qual fur nei lor ceppi silvestri,</l>
<l>si dieron colpi non troppo soavi.</l>
<l>Ai lor cavalli esser possenti e destri</l>
<l>non giovò molto agli aspri colpi e gravi;</l>
<l>che si versâr di pari ambi sul ponte,</l>
<l>e seco i signor lor tutti in un monte.</l>
</lg>
<lg type="ottava"><head>70</head>
<l>Nel volersi levar con quella fretta</l>
<l>che lo spronar de' fianchi insta e richiede,</l>
<l>l'asse del ponticel lor fu sì stretta,</l>
<l>che non trovaro ove fermare il piede;</l>
<l>sì che una sorte uguale ambi li getta</l>
<l>ne l'acqua; e gran rimbombo al ciel ne riede,</l>
<l>simile a quel ch'uscì del nostro fiume,</l>
<l>quando ci cadde il mal rettor del lume.</l>
</lg>
<lg type="ottava"><head>71</head>
<l>I duo cavalli andâr con tutto 'l pondo</l>
<l>dei cavallier, che steron fermi in sella,</l>
<l>a cercar la rivera insin al fondo,</l>
<l>se v'era ascosa alcuna ninfa bella.</l>
<l>Non è già il primo salto né 'l secondo,</l>
<l>che giù del ponte abbia il pagano in quella</l>
<l>onda spiccato col destrero audace;</l>
<l>però sa ben come quel fondo giace:</l>
</lg>
<lg type="ottava"><head>72</head>
<l>sa dove è saldo e sa dove è più molle,</l>
<l>sa dove è l'acqua bassa e dove è l'alta.</l>
<l>Dal fiume il capo e il petto e i fianchi estolle,</l>
<l>e Brandimarte a gran vantaggio assalta.</l>
<l>Brandimarte il corrente in giro tolle:</l>
<l>ne la sabbia il destrier, che 'l fondo smalta,</l>
<l>tutto si ficca, e non può riaversi,</l>
<l>con rischio di restarvi ambi sommersi.</l>
</lg>
<lg type="ottava"><head>73</head>
<l>L'onda si leva e li fa andar sozzopra,</l>
<l>e dove è più profonda li trasporta:</l>
<l>va Brandimarte sotto, e 'l destrier sopra.</l>
<l>Fiordiligi dal ponte afflitta e smorta</l>
<l>e le lacrime e i voti e i prieghi adopra:</l>
<l>- Ah Rodomonte, per colei che morta</l>
<l>tu riverisci, non esser sì fiero,</l>
<l>ch'affogar lasci un tanto cavalliero!</l>
</lg>
<lg type="ottava"><head>74</head>
<l>Deh, cortese signor, s'unque tu amasti,</l>
<l>di me, ch'amo costui, pietà ti vegna.</l>
<l>Di farlo tuo prigion, per Dio, ti basti;</l>
<l>che, s'orni il sasso tuo di quella insegna,</l>
<l>di quante spoglie mai tu gli arrecasti,</l>
<l>questa fia la più bella e la più degna. -</l>
<l>E seppe sì ben dir, ch'ancor che fosse</l>
<l>sì crudo il re pagan, pur lo commosse;</l>
</lg>
<lg type="ottava"><head>75</head>
<l>e fe' che 'l suo amator ratto soccorse,</l>
<l>che sotto acqua il destrier tenea sepolto,</l>
<l>e de la vita era venuto in forse,</l>
<l>e senza sete avea bevuto molto.</l>
<l>Ma aiuto non però prima gli porse,</l>
<l>che gli ebbe il brando e dipoi l'elmo tolto.</l>
<l>De l'acqua mezzo morto il trasse, e porre</l>
<l>con molti altri lo fe' ne la sua torre.</l>
</lg>
<lg type="ottava"><head>76</head>
<l>Fu ne la donna ogni allegrezza spenta,</l>
<l>quando prigion vide il suo amante gire;</l>
<l>ma di questo pur meglio si contenta,</l>
<l>che di vederlo nel fiume perire.</l>
<l>Di se stessa, e non d'altri, si lamenta,</l>
<l>che fu cagion di farlo ivi venire,</l>
<l>per averli narrato ch'avea il conte</l>
<l>riconosciuto al periglioso ponte.</l>
</lg>
<lg type="ottava"><head>77</head>
<l>Quindi si parte, avendo già concetto</l>
<l>di menarvi Rinaldo paladino,</l>
<l>o il Selvaggio Guidone, o Sansonetto,</l>
<l>o altri de la corte di Pipino,</l>
<l>in acqua e in terra cavallier perfetto</l>
<l>da poter contrastar col Saracino;</l>
<l>se non più forte, almen più fortunato</l>
<l>che Brandimarte suo non era stato.</l>
</lg>
<lg type="ottava"><head>78</head>
<l>Va molti giorni, prima che s'abbatta</l>
<l>in alcun cavallier ch'abbia sembiante</l>
<l>d'esser come lo vuol, perché combatta</l>
<l>col Saracino e liberi il suo amante.</l>
<l>Dopo molto cercar di persona atta</l>
<l>al suo bisogno, un le vien pur avante,</l>
<l>che sopravesta avea ricca et ornata,</l>
<l>a tronchi di cipressi ricamata.</l>
</lg>
<lg type="ottava"><head>79</head>
<l>Chi costui fosse, altrove ho da narrarvi;</l>
<l>che prima ritornar voglio a Parigi,</l>
<l>e de la gran sconfitta seguitarvi,</l>
<l>ch'a' Mori diè Rinaldo e Malagigi.</l>
<l>Quei che fuggiro io non saprei contarvi,</l>
<l>né quei che fur cacciati ai fiumi stigi.</l>
<l>Levò a Turpino il conto l'aria oscura,</l>
<l>che di contarli s'avea preso cura.</l>
</lg>
<lg type="ottava"><head>80</head>
<l>Nel primo sonno dentro al padiglione</l>
<l>dormia Agramante; e un cavallier lo desta,</l>
<l>dicendogli che fia fatto prigione,</l>
<l>se la fuga non è via più che presta.</l>
<l>Guarda il re intorno, e la confusione</l>
<l>vede dei suoi, che van senza far testa</l>
<l>chi qua chi là fuggendo inermi e nudi,</l>
<l>che non han tempo di pur tor gli scudi.</l>
</lg>
<lg type="ottava"><head>81</head>
<l>Tutto confuso e privo di consiglio</l>
<l>si facea porre indosso la corazza,</l>
<l>quando con Falsiron vi giunse il figlio</l>
<l>Grandonio e Balugante e quella razza;</l>
<l>e al re Agramante mostrano il periglio</l>
<l>di restar morto o preso in quella piazza:</l>
<l>e che può dir, se salva la persona,</l>
<l>che Fortuna gli sia propizia e buona.</l>
</lg>
<lg type="ottava"><head>82</head>
<l>Così Marsilio e così il buon Sobrino,</l>
<l>e così dicon gli altri ad una voce,</l>
<l>ch'a sua distruzion tanto è vicino,</l>
<l>quanto a Rinaldo il qual ne vien veloce;</l>
<l>che s'aspetta che giunga il paladino</l>
<l>con tanta gente, e un uom tanto feroce,</l>
<l>render certo si può ch'egli e i suo' amici</l>
<l>rimarran morti, o in man degli nimici.</l>
</lg>
<lg type="ottava"><head>83</head>
<l>Ma ridur si può in Arli o sia in Narbona</l>
<l>con quella poca gente c'ha d'intorno;</l>
<l>che l'una e l'altra terra è forte e buona</l>
<l>da mantener la guerra più d'un giorno:</l>
<l>e quando salva sia la sua persona,</l>
<l>si potrà vendicar di questo scorno,</l>
<l>rifacendo l'esercito in un tratto,</l>
<l>onde al fin Carlo ne sarà disfatto.</l>
</lg>
<lg type="ottava"><head>84</head>
<l>Il re Agramante al parer lor s'attenne,</l>
<l>ben che 'l partito fosse acerbo e duro.</l>
<l>Andò verso Arli, e parve aver le penne,</l>
<l>per quel camin che più trovò sicuro.</l>
<l>Oltre alle guide, in gran favor gli venne</l>
<l>che la partita fu per l'aer scuro.</l>
<l>Venti mila tra d'Africa e di Spagna</l>
<l>fur, ch'a Rinaldo uscîr fuor de la ragna.</l>
</lg>
<lg type="ottava"><head>85</head>
<l>Quei ch'egli uccise e quei che i suoi fratelli,</l>
<l>quei che i duo figli del signor di Vienna,</l>
<l>quei che provaro empi nimici e felli</l>
<l>i settecento a cui Rinaldo accenna,</l>
<l>e quei che spense Sansonetto, e quelli</l>
<l>che ne la fuga s'affogaro in Senna,</l>
<l>chi potesse contar, conteria ancora</l>
<l>ciò che sparge d'april Favonio e Flora.</l>
</lg>
<lg type="ottava"><head>86</head>
<l>Istima alcun che Malagigi parte</l>
<l>ne la vittoria avesse de la notte;</l>
<l>non che di sangue le campagne sparte</l>
<l>fosser per lui, né per lui teste rotte:</l>
<l>ma che gl'infernali angeli per arte</l>
<l>facesse uscir da le tartaree grotte,</l>
<l>e con tante bandiere e tante lance,</l>
<l>ch'insieme più non ne porrian due France;</l>
</lg>
<lg type="ottava"><head>87</head>
<l>e che facesse udir tanti metalli,</l>
<l>tanti tamburi e tanti varii suoni,</l>
<l>tanti anitriri in voce di cavalli,</l>
<l>tanti gridi e tumulti di pedoni,</l>
<l>che risonare e piani e monti e valli</l>
<l>dovean de le longinque regioni:</l>
<l>et ai Mori con questo un timor diede,</l>
<l>che li fece voltare in fuga il piede.</l>
</lg>
<lg type="ottava"><head>88</head>
<l>Non si scordò il re d'Africa Ruggiero,</l>
<l>ch'era ferito e stava ancora grave.</l>
<l>Quanto poté più acconcio s'un destriero</l>
<l>lo fece por, ch'avea l'andar soave;</l>
<l>e poi che l'ebbe tratto ove il sentiero</l>
<l>fu più sicuro, il fe' posar in nave,</l>
<l>e verso Arli portar commodamente,</l>
<l>dove s'avea a raccor tutta la gente.</l>
</lg>
<lg type="ottava"><head>89</head>
<l>Quei ch'a Rinaldo e a Carlo dier le spalle</l>
<l>(fur, credo, cento mila o poco manco),</l>
<l>per campagne, per boschi e monte e valle</l>
<l>cercaro uscir di man del popul franco;</l>
<l>ma la più parte trovò chiuso il calle,</l>
<l>e fece rosso ov'era verde e bianco.</l>
<l>Così non fece il re di Sericana,</l>
<l>ch'avea da lor la tenda più lontana:</l>
</lg>
<lg type="ottava"><head>90</head>
<l>anzi, come egli sente che 'l signore</l>
<l>di Montalbano è questo che gli assalta,</l>
<l>gioisce di tal iubilo nel core,</l>
<l>che qua e là per allegrezza salta.</l>
<l>Loda e ringrazia il suo sommo Fattore,</l>
<l>che quella notte gli occorra tant'alta</l>
<l>e sì rara aventura d'acquistare</l>
<l>Baiardo, quel destrier che non ha pare.</l>
</lg>
<lg type="ottava"><head>91</head>
<l>Avea quel re gran tempo desiato</l>
<l>(credo ch'altrove voi l'abbiate letto)</l>
<l>d'aver la buona Durindana a lato,</l>
<l>e cavalcar quel corridor perfetto.</l>
<l>E già con più di cento mila armato</l>
<l>era venuto in Francia a questo effetto;</l>
<l>e con Rinaldo già sfidato s'era</l>
<l>per quel cavallo alla battaglia fiera;</l>
</lg>
<lg type="ottava"><head>92</head>
<l>e sul lito del mar s'era condutto</l>
<l>ove dovea la pugna diffinire:</l>
<l>ma Malagigi a turbar venne il tutto,</l>
<l>che fe' il cugin, mal grado suo, partire,</l>
<l>avendol sopra un legno in mar ridutto.</l>
<l>Lungo saria tutta l'istoria dire.</l>
<l>Da indi in qua stimò timido e vile</l>
<l>sempre Gradasso il paladin gentile.</l>
</lg>
<lg type="ottava"><head>93</head>
<l>Or che Gradasso esser Rinaldo intende</l>
<l>costui ch'assale il campo, se n'allegra.</l>
<l>Si veste l'arme, e la sua alfana prende,</l>
<l>e cercando lo va per l'aria negra:</l>
<l>e quanti ne riscontra, a terra stende;</l>
<l>et in confuso lascia afflitta et egra</l>
<l>la gente, o sia di Libia o sia di Francia:</l>
<l>tutti li mena a un par la buona lancia.</l>
</lg>
<lg type="ottava"><head>94</head>
<l>Lo va di qua di là tanto cercando,</l>
<l>chiamando spesso e quanto può più forte,</l>
<l>e sempre a quella parte declinando,</l>
<l>ove più folte son le genti morte,</l>
<l>ch'al fin s'incontra in lui brando per brando,</l>
<l>poi che le lancie loro ad una sorte</l>
<l>eran salite in mille scheggie rotte</l>
<l>sin al carro stellato de la Notte.</l>
</lg>
<lg type="ottava"><head>95</head>
<l>Quando Gradasso il paladin gagliardo</l>
<l>conosce, e non perché ne vegga insegna,</l>
<l>ma per gli orrendi colpi e per Baiardo,</l>
<l>che par che sol tutto quel campo tegna;</l>
<l>non è, gridando, a improverargli tardo</l>
<l>la prova che di sé fece non degna:</l>
<l>ch'al dato campo il giorno non comparse,</l>
<l>che tra lor la battaglia dovea farse.</l>
</lg>
<lg type="ottava"><head>96</head>
<l>Suggiunse poi: - Tu forse avevi speme,</l>
<l>se potevi nasconderti quel punto,</l>
<l>che non mai più per raccozzarci insieme</l>
<l>fossimo al mondo: or vedi ch'io t'ho giunto.</l>
<l>Sie certo, se tu andassi ne l'estreme</l>
<l>fosse di Stigie, o fossi in cielo assunto,</l>
<l>ti seguirò, quando abbi il destrier teco,</l>
<l>ne l'alta luce e giù nel mondo cieco.</l>
</lg>
<lg type="ottava"><head>97</head>
<l>Se d'aver meco a far non ti dà il core,</l>
<l>e vedi già che non puoi starmi a paro,</l>
<l>e più stimi la vita che l'onore,</l>
<l>senza periglio ci puoi far riparo,</l>
<l>quando mi lasci in pace il corridore;</l>
<l>e viver puoi, se sì t'è il viver caro:</l>
<l>ma vivi a piè, che non merti cavallo,</l>
<l>s'alla cavalleria fai sì gran fallo. -</l>
</lg>
<lg type="ottava"><head>98</head>
<l>A quel parlar si ritrovò presente</l>
<l>con Ricciardetto il cavallier Selvaggio;</l>
<l>e le spade ambi trassero ugualmente,</l>
<l>per far parere il Serican mal saggio.</l>
<l>Ma Rinaldo s'oppose immantinente,</l>
<l>e non patì che se gli fêsse oltraggio,</l>
<l>dicendo: - Senza voi dunque non sono</l>
<l>a chi m'oltraggia per risponder buono? -</l>
</lg>
<lg type="ottava"><head>99</head>
<l>Poi se ne ritornò verso il pagano,</l>
<l>e disse: - Odi, Gradasso; io voglio farte,</l>
<l>se tu m'ascolti, manifesto e piano</l>
<l>ch'io venni alla marina a ritrovarte:</l>
<l>e poi ti sosterrò con l'arme in mano,</l>
<l>che t'avrò detto il vero in ogni parte;</l>
<l>e sempre che tu dica mentirai,</l>
<l>ch'alla cavalleria mancass'io mai.</l>
</lg>
<lg type="ottava"><head>100</head>
<l>Ma ben ti priego che prima che sia</l>
<l>pugna tra noi, che pianamente intenda</l>
<l>la giustissima e vera scusa mia,</l>
<l>acciò ch'a torto più non mi riprenda;</l>
<l>e poi Baiardo al termine di pria</l>
<l>tra noi vorrò ch'a piedi si contenda</l>
<l>da solo a solo in solitario lato,</l>
<l>sì come a punto fu da te ordinato. -</l>
</lg>
<lg type="ottava"><head>101</head>
<l>Era cortese il re di Sericana,</l>
<l>come ogni cor magnanimo esser suole;</l>
<l>et è contento udir la cosa piana,</l>
<l>e come il paladin scusar si vuole.</l>
<l>Con lui ne viene in ripa alla fiumana,</l>
<l>ove Rinaldo in semplici parole</l>
<l>alla sua vera istoria trasse il velo,</l>
<l>e chiamò in testimonio tutto 'l cielo:</l>
</lg>
<lg type="ottava"><head>102</head>
<l>e poi chiamar fece il figliuol di Buovo,</l>
<l>l'uom che di questo era informato a pieno,</l>
<l>ch'a parte a parte replicò di nuovo</l>
<l>l'incanto suo, né disse più né meno.</l>
<l>Soggiunse poi Rinaldo: - Ciò ch'io provo</l>
<l>col testimonio, io vo' che l'arme sieno,</l>
<l>che ora e in ogni tempo che ti piace,</l>
<l>te n'abbiano a far prova più verace. -</l>
</lg>
<lg type="ottava"><head>103</head>
<l>Il re Gradasso, che lasciar non volle</l>
<l>per la seconda la querela prima,</l>
<l>le scuse di Rinaldo in pace tolle,</l>
<l>ma se son vere o false in dubbio stima.</l>
<l>Non tolgon campo più sul lito molle</l>
<l>di Barcelona, ove lo tolser prima;</l>
<l>ma s'accordaro per l'altra matina</l>
<l>trovarsi a una fontana indi vicina:</l>
</lg>
<lg type="ottava"><head>104</head>
<l>ove Rinaldo seco abbia il cavallo,</l>
<l>che posto sia communemente in mezzo:</l>
<l>se 'l re uccide Rinaldo o il fa vassallo,</l>
<l>se ne pigli il destrier senz'altro mezzo;</l>
<l>ma se Gradasso è quel che faccia fallo,</l>
<l>che sia condotto all'ultimo ribrezzo,</l>
<l>o, per più non poter, che gli si renda,</l>
<l>da lui Rinaldo Durindana prenda.</l>
</lg>
<lg type="ottava"><head>105</head>
<l>Con maraviglia molta e più dolore</l>
<l>(come v'ho detto) avea Rinaldo udito</l>
<l>da Fiordiligi bella, ch'era fuore</l>
<l>de l'intelletto il suo cugino uscito.</l>
<l>Avea de l'arme inteso anco il tenore,</l>
<l>e del litigio che n'era seguito;</l>
<l>e ch'in somma Gradasso avea quel brando</l>
<l>ch'ornò di mille e mille palme Orlando.</l>
</lg>
<lg type="ottava"><head>106</head>
<l>Poi che furon d'accordo, ritornosse</l>
<l>il re Gradasso ai servitori sui;</l>
<l>ben che dal paladin pregato fosse</l>
<l>che ne venisse ad alloggiar con lui.</l>
<l>Come fu giorno, il re pagano armosse;</l>
<l>così Rinaldo: e giunsero ambedui</l>
<l>ove dovea non lungi alla fontana</l>
<l>combattersi Baiardo e Durindana.</l>
</lg>
<lg type="ottava"><head>107</head>
<l>De la battaglia che Rinaldo avere</l>
<l>con Gradasso dovea da solo a solo,</l>
<l>parean gli amici suoi tutti temere,</l>
<l>e inanzi il caso ne faceano il duolo.</l>
<l>Molto ardir, molta forza, alto sapere</l>
<l>avea Gradasso; et or che del figliuolo</l>
<l>del gran Milone avea la spada al fianco,</l>
<l>di timor per Rinaldo era ognun bianco.</l>
</lg>
<lg type="ottava"><head>108</head>
<l>E più degli altri il frate di Viviano</l>
<l>stava di questa pugna in dubbio e in tema,</l>
<l>et anco volentier vi porria mano</l>
<l>per farla rimaner d'effetto scema:</l>
<l>ma non vorria che quel da Montalbano</l>
<l>seco venisse a inimicizia estrema;</l>
<l>ch'anco avea di quell'altra seco sdegno,</l>
<l>che gli turbò, quando il levò sul legno.</l>
</lg>
<lg type="ottava"><head>109</head>
<l>Ma stiano gli altri in dubbio, in tema, in doglia:</l>
<l>Rinaldo se ne va lieto e sicuro,</l>
<l>sperando ch'ora il biasmo se gli toglia,</l>
<l>ch'avere a torto gli parea pur duro;</l>
<l>sì che quei da Pontieri e d'Altafoglia</l>
<l>faccia cheti restar, come mai furo.</l>
<l>Va con baldanza e sicurtà di core</l>
<l>di riportarne il trionfale onore.</l>
</lg>
<lg type="ottava"><head>110</head>
<l>Poi che l'un quinci e l'altro quindi giunto</l>
<l>fu quasi a un tempo in su la chiara fonte,</l>
<l>s'accarezzaro, e fêro a punto a punto</l>
<l>così serena et amichevol fronte,</l>
<l>come di sangue e d'amistà congiunto</l>
<l>fosse Gradasso a quel di Chiaramonte.</l>
<l>Ma come poi s'andassero a ferire,</l>
<l>vi voglio a un'altra volta differire.</l>
</lg>
</div1>

<div1 type="canto">
<head>Canto 32</head>
<lg type="ottava"><head>1</head>
<l>Soviemmi che cantare io vi dovea</l>
<l>(già lo promisi, e poi m'uscì di mente)</l>
<l>d'una sospizion che fatto avea</l>
<l>la bella donna di Ruggier dolente,</l>
<l>de l'altra più spiacevole e più rea,</l>
<l>e di più acuto e venenoso dente,</l>
<l>che, per quel ch'ella udì da Ricciardetto,</l>
<l>a devorare il cor l'entrò nel petto.</l>
</lg>
<lg type="ottava"><head>2</head>
<l>Dovea cantarne, et altro incominciai,</l>
<l>perché Rinaldo in mezzo sopravenne;</l>
<l>e poi Guidon mi diè che fare assai,</l>
<l>che tra camino a bada un pezzo il tenne.</l>
<l>D'una cosa in un'altra in modo entrai,</l>
<l>che mal di Bradamante mi sovenne:</l>
<l>sovienmene ora, e vo' narrarne inanti</l>
<l>che di Rinaldo e di Gradasso io canti.</l>
</lg>
<lg type="ottava"><head>3</head>
<l>Ma bisogna anco, prima ch'io ne parli,</l>
<l>che d'Agramante io vi ragioni un poco,</l>
<l>ch'avea ridutte le reliquie in Arli,</l>
<l>che gli restâr del gran notturno fuoco,</l>
<l>quando a raccor lo sparso campo e a darli</l>
<l>soccorso e vettovaglie era atto il loco:</l>
<l>l'Africa incontra, e la Spagna ha vicina,</l>
<l>et è in sul fiume assiso alla marina.</l>
</lg>
<lg type="ottava"><head>4</head>
<l>Per tutto 'l regno fa scriver Marsilio</l>
<l>gente a piedi e a cavallo, e trista e buona.</l>
<l>Per forza e per amore ogni navilio</l>
<l>atto a battaglia s'arma in Barcelona.</l>
<l>Agramante ogni dì chiama a concilio;</l>
<l>né a spesa né a fatica si perdona.</l>
<l>Intanto gravi esazioni e spesse</l>
<l>tutte hanno le città d'Africa oppresse.</l>
</lg>
<lg type="ottava"><head>5</head>
<l>Egli ha fatto offerire a Rodomonte,</l>
<l>perché ritorni (et impetrar nol puote),</l>
<l>una cugina sua, figlia d'Almonte,</l>
<l>e 'l bel regno d'Oran dargli per dote.</l>
<l>Non si vòlse l'altier muover dal ponte,</l>
<l>ove tant'arme e tante selle vòte</l>
<l>di quei che son già capitati al passo</l>
<l>ha ragunate, che ne cuopre il sasso.</l>
</lg>
<lg type="ottava"><head>6</head>
<l>Già non vòlse Marfisa imitar l'atto</l>
<l>di Rodomonte: anzi com'ella intese</l>
<l>ch'Agramante da Carlo era disfatto,</l>
<l>sue genti morte, saccheggiate e prese,</l>
<l>e che con pochi in Arli era ritratto,</l>
<l>senza aspettare invito, il camin prese:</l>
<l>venne in aiuto de la sua corona,</l>
<l>e l'aver gli proferse e la persona.</l>
</lg>
<lg type="ottava"><head>7</head>
<l>E gli menò Brunello, e gli ne fece</l>
<l>libero dono, il qual non avea offeso:</l>
<l>l'avea tenuto dieci giorni e diece</l>
<l>notti sempre in timor d'essere appeso;</l>
<l>e poi che né con forza né con prece</l>
<l>da nessun vide il patrocinio preso,</l>
<l>in sì sprezzato sangue non si vòlse</l>
<l>bruttar l'altiere mani, e lo disciolse.</l>
</lg>
<lg type="ottava"><head>8</head>
<l>Tutte l'antique ingiurie gli remesse,</l>
<l>e seco in Arli ad Agramante il trasse.</l>
<l>Ben dovete pensar che gaudio avesse</l>
<l>il re di lei ch'ad aiutarlo andasse:</l>
<l>e del gran conto ch'egli ne facesse,</l>
<l>vòlse che Brunel prova le mostrasse;</l>
<l>che quel di ch'ella gli avea fatto cenno,</l>
<l>di volerlo impiccar, fe' da buon senno.</l>
</lg>
<lg type="ottava"><head>9</head>
<l>Il manigoldo, in loco inculto et ermo,</l>
<l>pasto di corvi e d'avoltoi lasciollo.</l>
<l>Ruggier ch'un'altra volta gli fu schermo,</l>
<l>e che 'l laccio gli avria tolto dal collo,</l>
<l>la giustizia di Dio fa ch'ora infermo</l>
<l>s'è ritrovato, et aiutar non puollo:</l>
<l>e quando il seppe, era già il fatto occorso;</l>
<l>sì che restò Brunel senza soccorso.</l>
</lg>
<lg type="ottava"><head>10</head>
<l>Intanto Bradamante iva accusando</l>
<l>che così lunghi sian quei venti giorni,</l>
<l>li quai finiti, il termine era, quando</l>
<l>a lei Ruggiero et alla fede torni.</l>
<l>A chi aspetta di carcere o di bando</l>
<l>uscir, non par che 'l tempo più soggiorni</l>
<l>a dargli libertade, o de l'amata</l>
<l>patria vista gioconda e disiata.</l>
</lg>
<lg type="ottava"><head>11</head>
<l>In quel duro aspettare ella talvolta</l>
<l>pensa ch'Eto e Piròo sia fatto zoppo;</l>
<l>o sia la ruota guasta, ch'a dar volta</l>
<l>le par che tardi, oltr'all'usato, troppo.</l>
<l>Più lungo di quel giorno a cui, per molta</l>
<l>fede, nel cielo il giusto Ebreo fe' intoppo,</l>
<l>più de la notte ch'Ercole produsse,</l>
<l>parea lei ch'ogni notte, ogni dì fusse.</l>
</lg>
<lg type="ottava"><head>12</head>
<l>Oh quante volte da invidiar le diero</l>
<l>e gli orsi e i ghiri e i sonnacchiosi tassi!</l>
<l>che quel tempo voluto avrebbe intero</l>
<l>tutto dormir, che mai non si destassi;</l>
<l>né potere altro udir, fin che Ruggiero</l>
<l>dal pigro sonno lei non richiamassi.</l>
<l>Ma non pur questo non può far, ma ancora</l>
<l>non può dormir di tutta notte un'ora.</l>
</lg>
<lg type="ottava"><head>13</head>
<l>Di qua di là va le noiose piume</l>
<l>tutte premendo, e mai non si riposa.</l>
<l>Spesso aprir la finestra ha per costume,</l>
<l>per veder s'anco di Titon la sposa</l>
<l>sparge dinanzi al matutino lume</l>
<l>il bianco giglio e la vermiglia rosa:</l>
<l>non meno ancor, poi che nasciuto è 'l giorno,</l>
<l>brama vedere il ciel di stelle adorno.</l>
</lg>
<lg type="ottava"><head>14</head>
<l>Poi che fu quattro o cinque giorni appresso</l>
<l>il termine a finir, piena di spene</l>
<l>stava aspettando d'ora in ora il messo</l>
<l>che le apportasse: - Ecco Ruggier che viene. -</l>
<l>Montava sopra un'alta torre spesso,</l>
<l>ch'i folti boschi e le campagne amene</l>
<l>scopria d'intorno, e parte de la via</l>
<l>onde di Francia a Montalban si gìa.</l>
</lg>
<lg type="ottava"><head>15</head>
<l>Se di lontano o splendor d'arme vede,</l>
<l>o cosa tal ch'a cavallier simiglia,</l>
<l>che sia il suo disiato Ruggier crede,</l>
<l>e rasserena i begli occhi e le ciglia;</l>
<l>se disarmato o viandante a piede,</l>
<l>che sia messo di lui speranza piglia:</l>
<l>e se ben poi fallace la ritrova,</l>
<l>pigliar non cessa una et un'altra nuova.</l>
</lg>
<lg type="ottava"><head>16</head>
<l>Credendolo incontrar, talora armossi,</l>
<l>scese dal monte e giù calò nel piano;</l>
<l>né lo trovando, si sperò che fossi</l>
<l>per altra strada giunto a Montalbano:</l>
<l>e col disir con ch'avea i piedi mossi</l>
<l>fuor del castel, ritornò dentro invano.</l>
<l>Né qua né là trovollo; e passò intanto</l>
<l>il termine aspettato da lei tanto.</l>
</lg>
<lg type="ottava"><head>17</head>
<l>Il termine passò d'uno, di dui,</l>
<l>di tre giorni, di sei, d'otto e di venti;</l>
<l>né vedendo il suo sposo, né di lui</l>
<l>sentendo nuova, incominciò lamenti</l>
<l>ch'avrian mosso a pietà nei regni bui</l>
<l>quelle Furie crinite di serpenti;</l>
<l>e fece oltraggio a' begli occhi divini,</l>
<l>al bianco petto, all'aurei crespi crini.</l>
</lg>
<lg type="ottava"><head>18</head>
<l>- Dunque fia ver (dicea) che mi convegna</l>
<l>cercare un che mi fugge e mi s'asconde?</l>
<l>Dunque debbo prezzare un che mi sdegna?</l>
<l>Debbo pregar chi mai non mi risponde?</l>
<l>Patirò che chi m'odia, il cor mi tegna?</l>
<l>un che sì stima sue virtù profonde,</l>
<l>che bisogno sarà che dal ciel scenda</l>
<l>immortal dea che 'l cor d'amor gli accenda?</l>
</lg>
<lg type="ottava"><head>19</head>
<l>Sa questo altier ch'io l'amo e ch'io l'adoro,</l>
<l>né mi vuol per amante né per serva.</l>
<l>Il crudel sa che per lui spasmo e moro,</l>
<l>e dopo morte a darmi aiuto serva.</l>
<l>E perché io non gli narri il mio martoro</l>
<l>atto a piegar la sua voglia proterva,</l>
<l>da me s'asconde, come aspide suole,</l>
<l>che, per star empio, il canto udir non vuole.</l>
</lg>
<lg type="ottava"><head>20</head>

<l>Deh ferma, Amor, costui che così sciolto</l>
<l>dinanzi al lento mio correr s'affretta;</l>
<l>o tornami nel grado onde m'hai tolto</l>
<l>quando né a te né ad altri era suggetta!</l>
<l>Deh, come è il mio sperar fallace e stolto,</l>
<l>ch'in te con prieghi mai pietà si metta;</l>
<l>che ti diletti, anzi ti pasci e vivi</l>
<l>di trar dagli occhi lacrimosi rivi!</l>
</lg>
<lg type="ottava"><head>21</head>
<l>Ma di che debbo lamentarmi, ahi lassa,</l>
<l>fuor che del mio desire irrazionale?</l>
<l>ch'alto mi leva, e sì ne l'aria passa,</l>
<l>ch'arriva in parte ove s'abbrucia l'ale;</l>
<l>poi non potendo sostener, mi lassa</l>
<l>dal ciel cader: né qui finisce il male;</l>
<l>che le rimette, e di nuovo arde: ond'io</l>
<l>non ho mai fine al precipizio mio.</l>
</lg>
<lg type="ottava"><head>22</head>
<l>Anzi via più che del disir, mi deggio</l>
<l>di me doler, che sì gli apersi il seno;</l>
<l>onde cacciata ha la ragion di seggio,</l>
<l>et ogni mio poter può di lui meno.</l>
<l>Quel mi trasporta ognior di male in peggio,</l>
<l>né lo posso frenar, che non ha freno:</l>
<l>e mi fa certa che mi mena a morte,</l>
<l>perch'aspettando il mal noccia più forte.</l>
</lg>
<lg type="ottava"><head>23</head>
<l>Deh perché voglio anco di me dolermi?</l>
<l>ch'error, se non d'amarti, unqua commessi?</l>
<l>Che maraviglia, se fragili e infermi</l>
<l>feminil sensi fur subito oppressi?</l>
<l>Perché dovev'io usar ripari e schermi</l>
<l>che la somma beltà non mi piacessi,</l>
<l>gli alti sembianti e le saggie parole?</l>
<l>Misero è ben chi veder schiva il sole!</l>
</lg>
<lg type="ottava"><head>24</head>
<l>Et oltre al mio destino, io ci fui spinta</l>
<l>da le parole altrui degne di fede:</l>
<l>somma felicità mi fu dipinta,</l>
<l>ch'esser dovea di questo amor mercede.</l>
<l>Se la persuasione, ohimè! fu finta,</l>
<l>se fu inganno il consiglio che mi diede</l>
<l>Merlin, posso di lui ben lamentarmi,</l>
<l>ma non d'amar Ruggier posso ritrarmi.</l>
</lg>
<lg type="ottava"><head>25</head>
<l>Di Merlin posso e di Melissa insieme</l>
<l>dolermi, e mi dorrò d'essi in eterno,</l>
<l>che dimostrare i frutti del mio seme</l>
<l>mi fêro dagli spirti de lo 'nferno,</l>
<l>per pormi sol con questa falsa speme</l>
<l>in servitù; né la cagion discerno,</l>
<l>se non ch'erano forse invidiosi</l>
<l>dei miei dolci, sicuri, almi riposi. -</l>
</lg>
<lg type="ottava"><head>26</head>
<l>Sì l'occupa il dolor, che non avanza</l>
<l>loco ove in lei conforto abbia ricetto;</l>
<l>ma, mal grado di quel, vien la speranza</l>
<l>e vi vuole alloggiare in mezzo il petto,</l>
<l>rifrescandole pur la rimembranza</l>
<l>di quel ch'al suo partir l'ha Ruggier detto:</l>
<l>e vuol, contra il parer degli altri affetti,</l>
<l>che d'ora in ora il suo ritorno aspetti.</l>
</lg>
<lg type="ottava"><head>27</head>
<l>Questa speranza dunque la sostenne,</l>
<l>finito i venti giorni, un mese appresso;</l>
<l>sì che il dolor sì forte non le tenne,</l>
<l>come tenuto avria, l'animo oppresso.</l>
<l>Un dì che per la strada se ne venne,</l>
<l>che per trovar Ruggier solea far spesso,</l>
<l>novella udì la misera, ch'insieme</l>
<l>fe' dietro all'altro ben fuggir la speme.</l>
</lg>
<lg type="ottava"><head>28</head>
<l>Venne a incontrare un cavallier guascone</l>
<l>che dal campo african venìa diritto,</l>
<l>ove era stato da quel dì prigione,</l>
<l>che fu inanzi a Parigi il gran conflitto.</l>
<l>Da lei fu molto posto per ragione,</l>
<l>fin che si venne al termine prescritto.</l>
<l>Domandò di Ruggiero, e in lui fermosse;</l>
<l>né fuor di questo segno più si mosse.</l>
</lg>
<lg type="ottava"><head>29</head>
<l>Il cavallier buon conto ne rendette,</l>
<l>che ben conoscea tutta quella corte:</l>
<l>e narrò di Ruggier, che contrastette</l>
<l>da solo a solo a Mandricardo forte;</l>
<l>e come egli l'uccise, e poi ne stette</l>
<l>ferito più d'un mese presso a morte:</l>
<l>e s'era la sua istoria qui conclusa,</l>
<l>fatto avria di Ruggier la vera escusa.</l>
</lg>
<lg type="ottava"><head>30</head>
<l>Ma come poi soggiunse, una donzella</l>
<l>esser nel campo, nomata Marfisa,</l>
<l>che men non era che gagliarda, bella,</l>
<l>né meno esperta d'arme in ogni guisa;</l>
<l>che lei Ruggiero amava e Ruggiero ella,</l>
<l>ch'egli da lei, ch'ella da lui divisa</l>
<l>si vedea raro, e ch'ivi ognuno crede</l>
<l>che s'abbiano tra lor data la fede;</l>
</lg>
<lg type="ottava"><head>31</head>
<l>e che come Ruggier si faccia sano,</l>
<l>il matrimonio publicar si deve;</l>
<l>e ch'ogni re, ogni principe pagano</l>
<l>gran piacere e letizia ne riceve,</l>
<l>che de l'uno e de l'altro sopraumano</l>
<l>conoscendo il valor, sperano in breve</l>
<l>far una razza d'uomini da guerra</l>
<l>la più gagliarda che mai fosse in terra;</l>
</lg>
<lg type="ottava"><head>32</head>
<l>(credea il Guascon quel che dicea, non senza</l>
<l>cagion; che ne l'esercito de' Mori</l>
<l>openione e universal credenza,</l>
<l>e publico parlar n'era di fuori.</l>
<l>I molti segni di benivolenza</l>
<l>stati tra lor facean questi romori;</l>
<l>che tosto o buona o ria che la fama esce</l>
<l>fuor d'una bocca, in infinito cresce.</l>
</lg>
<lg type="ottava"><head>33</head>
<l>L'esser venuta a' Mori ella in aita</l>
<l>con lui, né senza lui comparir mai,</l>
<l>avea questa credenza stabilita;</l>
<l>ma poi l'avea accresciuta pur assai,</l>
<l>ch'essendosi del campo già partita</l>
<l>portandone Brunel, come io contai,</l>
<l>senza esservi d'alcuno richiamata,</l>
<l>sol per veder Ruggier v'era tornata.</l>
</lg>
<lg type="ottava"><head>34</head>
<l>Sol per lui visitar, che gravemente</l>
<l>languia ferito, in campo venuta era,</l>
<l>non una sola volta, ma sovente;</l>
<l>vi stava il giorno e si partia la sera:</l>
<l>e molto più da dir dava alla gente,</l>
<l>ch'essendo conosciuta così altiera,</l>
<l>che tutto 'l mondo a sé le parea vile,</l>
<l>solo a Ruggier fosse benigna e umìle);</l>
</lg>
<lg type="ottava"><head>35</head>
<l>come il Guascon questo affermò per vero,</l>
<l>fu Bradamante da cotanta pena,</l>
<l>da cordoglio assalita così fiero,</l>
<l>che di quivi cader si tenne a pena.</l>
<l>Voltò, senza far motto, il suo destriero,</l>
<l>di gelosia, d'ira e di rabbia piena;</l>
<l>e da sé discacciata ogni speranza,</l>
<l>ritornò furibonda alla sua stanza.</l>
</lg>
<lg type="ottava"><head>36</head>
<l>E senza disarmarsi, sopra il letto,</l>
<l>col viso volta in giù, tutta si stese,</l>
<l>ove per non gridar, sì che sospetto</l>
<l>di sé facesse, i panni in bocca prese;</l>
<l>e ripetendo quel che l'avea detto</l>
<l>il cavalliero, in tal dolor discese,</l>
<l>che più non lo potendo sofferire,</l>
<l>fu forza a disfogarlo, e così a dire:</l>
</lg>
<lg type="ottava"><head>37</head>
<l>- Misera! a chi mai più creder debb'io?</l>
<l>Vo' dir ch'ognuno è perfido e crudele,</l>
<l>se perfido e crudel sei, Ruggier mio,</l>
<l>che sì pietoso tenni e sì fedele.</l>
<l>Qual crudeltà, qual tradimento rio</l>
<l>unqua s'udì per tragiche querele,</l>
<l>che non trovi minor, se pensar mai</l>
<l>al mio merto e al tuo debito vorai?</l>
</lg>
<lg type="ottava"><head>38</head>
<l>Perché, Ruggier, come di te non vive</l>
<l>cavallier di più ardir, di più bellezza,</l>
<l>né che a gran pezzo al tuo valore arrive,</l>
<l>né a' tuoi costumi, né a tua gentilezza;</l>
<l>perché non fai che fra tue illustri e dive</l>
<l>virtù, si dica ancor ch'abbi fermezza?</l>
<l>si dica ch'abbi inviolabil fede?</l>
<l>a chi ogn'altra virtù s'inchina e cede.</l>
</lg>
<lg type="ottava"><head>39</head>
<l>Non sai che non compar, se non v'è quella,</l>
<l>alcun valore, alcun nobil costume?</l>
<l>come né cosa (e sia quanto vuol bella)</l>
<l>si può vedere ove non splenda lume.</l>
<l>Facil ti fu ingannare una donzella</l>
<l>di cui tu signore eri, idolo e nume,</l>
<l>a cui potevi far con tue parole</l>
<l>creder che fosse oscuro e freddo il sole.</l>
</lg>
<lg type="ottava"><head>40</head>
<l>Crudel, di che peccato a doler t'hai,</l>
<l>se d'uccider chi t'ama non ti penti?</l>
<l>Se 'l mancar di tua fé sì leggier fai,</l>
<l>di ch'altro peso il cor gravar ti senti?</l>
<l>Come tratti il nimico, se tu dai</l>
<l>a me, che t'amo sì, questi tormenti?</l>
<l>Ben dirò che giustizia in ciel non sia,</l>
<l>s'a veder tardo la vendetta mia.</l>
</lg>
<lg type="ottava"><head>41</head>
<l>Se d'ogn'altro peccato assai più quello</l>
<l>de l'empia ingratitudine l'uom grava,</l>
<l>e per questo dal ciel l'angel più bello</l>
<l>fu relegato in parte oscura e cava;</l>
<l>e se gran fallo aspetta gran flagello</l>
<l>quando debita emenda il cor non lava;</l>
<l>guarda ch'aspro flagello in te non scenda,</l>
<l>che mi se' ingrato e non vuoi farne emenda.</l>
</lg>
<lg type="ottava"><head>42</head>
<l>Di furto ancora, oltre ogni vizio rio,</l>
<l>di te, crudele, ho da dolermi molto.</l>
<l>Che tu mi tenga il cor, non ti dico io;</l>
<l>di questo io vo' che tu ne vada assolto:</l>
<l>dico di te, che t'eri fatto mio,</l>
<l>e poi contra ragion mi ti sei tolto.</l>
<l>Renditi, iniquo, a me; che tu sai bene</l>
<l>che non si può salvar chi l'altrui tiene.</l>
</lg>
<lg type="ottava"><head>43</head>
<l>Tu m'hai, Ruggier, lasciata: io te non voglio,</l>
<l>né lasciarti volendo, anco potrei;</l>
<l>ma per uscir d'affanno e di cordoglio,</l>
<l>posso e voglio finire i giorni miei.</l>
<l>Di non morirti in grazia sol mi doglio;</l>
<l>che se concesso m'avessero i dèi</l>
<l>ch'io fossi morta quando t'era grata,</l>
<l>morte non fu giamai tanto beata. -</l>
</lg>
<lg type="ottava"><head>44</head>
<l>Così dicendo, di morir disposta,</l>
<l>salta del letto, e di rabbia infiammata</l>
<l>si pon la spada alla sinistra costa;</l>
<l>ma si ravvede poi che tutta è armata.</l>
<l>Il miglior spirto in questo le s'accosta,</l>
<l>e nel cor le ragiona: - O donna nata</l>
<l>di tant'alto lignaggio, adunque vuoi</l>
<l>finir con sì gran biasmo i giorni tuoi?</l>
</lg>
<lg type="ottava"><head>45</head>
<l>Non è meglio ch'al campo tu ne vada,</l>
<l>ove morir si può con laude ognora?</l>
<l>Quivi, s'avvien ch'inanzi a Ruggier cada,</l>
<l>del morir tuo si dorrà forse ancora:</l>
<l>ma s'a morir t'avvien per la sua spada,</l>
<l>chi sarà mai che più contenta muora?</l>
<l>Ragione è ben che di vita ti privi,</l>
<l>poi ch'è cagion ch'in tanta pena vivi.</l>
</lg>
<lg type="ottava"><head>46</head>
<l>Verrà forse anco che prima che muori</l>
<l>farai vendetta di quella Marfisa</l>
<l>che t'ha con fraudi e disonesti amori,</l>
<l>da te Ruggiero alienando, uccisa. -</l>
<l>Questi pensieri parveno migliori</l>
<l>alla donzella; e tosto una divisa</l>
<l>si fe' su l'arme, che volea inferire</l>
<l>disperazione e voglia di morire.</l>
</lg>
<lg type="ottava"><head>47</head>
<l>Era la sopraveste del colore</l>
<l>in che riman la foglia che s'imbianca</l>
<l>quando del ramo è tolta, o che l'umore</l>
<l>che facea vivo l'arbore le manca.</l>
<l>Ricamata a tronconi era, di fuore,</l>
<l>di cipresso che mai non si rinfranca,</l>
<l>poi c'ha sentita la dura bipenne:</l>
<l>l'abito al suo dolor molto convenne.</l>
</lg>
<lg type="ottava"><head>48</head>
<l>Tolse il destrier ch'Astolfo aver solea,</l>
<l>e quella lancia d'or, che, sol toccando,</l>
<l>cader di sella i cavallier facea.</l>
<l>Perché la le diè Astolfo, e dove e quando,</l>
<l>e da chi prima avuta egli l'avea,</l>
<l>non credo che bisogni ir replicando.</l>
<l>Ella la tolse, non però sapendo</l>
<l>che fosse del valor ch'era, stupendo.</l>
</lg>
<lg type="ottava"><head>49</head>
<l>Senza scudiero e senza compagnia</l>
<l>scese dal monte, e si pose in camino</l>
<l>verso Parigi alla più dritta via,</l>
<l>ove era dianzi il campo saracino;</l>
<l>che la novella ancora non s'udia,</l>
<l>che l'avesse Rinaldo paladino,</l>
<l>aiutandolo Carlo e Malagigi,</l>
<l>fatto tor da l'assedio di Parigi.</l>
</lg>
<lg type="ottava"><head>50</head>
<l>Lasciati avea i Cadurci e la cittade</l>
<l>di Caorse alle spalle, e tutto 'l monte</l>
<l>ove nasce Dordona, e le contrade</l>
<l>scopria di Monferrante e di Clarmonte,</l>
<l>quando venir per le medesme strade</l>
<l>vide una donna di benigna fronte,</l>
<l>ch'uno scudo all'arcione avea attaccato;</l>
<l>e le venian tre cavallieri a lato.</l>
</lg>
<lg type="ottava"><head>51</head>
<l>Altre donne e scudier venivano anco,</l>
<l>qual dietro e qual dinanzi, in lunga schiera.</l>
<l>Domandò ad un che le passò da fianco,</l>
<l>la figliola d'Amon, chi la donna era;</l>
<l>e quel le disse: - Al re del popul franco</l>
<l>questa donna, mandata messaggiera</l>
<l>fin di là dal polo artico, è venuta</l>
<l>per lungo mar da l'Isola Perduta.</l>
</lg>
<lg type="ottava"><head>52</head>
<l>Altri Perduta, altri ha nomata Islanda</l>
<l>l'isola, donde la regina d'essa,</l>
<l>di beltà sopra ogni beltà miranda,</l>
<l>dal ciel non mai, se non a lei, concessa,</l>
<l>lo scudo che vedete, a Carlo manda;</l>
<l>ma ben con patto e condizione espressa,</l>
<l>ch'al miglior cavallier lo dia, secondo</l>
<l>il suo parer, ch'oggi si trovi al mondo.</l>
</lg>
<lg type="ottava"><head>53</head>
<l>Ella, come si stima, e come in vero</l>
<l>è la più bella donna che mai fosse,</l>
<l>così vorria trovare un cavalliero</l>
<l>che sopra ogn'altro avesse ardire e posse:</l>
<l>perché fondato e fisso è il suo pensiero,</l>
<l>da non cader per cento mila scosse,</l>
<l>che sol chi terrà in arme il primo onore,</l>
<l>abbia d'esser suo amante e suo signore.</l>
</lg>
<lg type="ottava"><head>54</head>
<l>Spera ch'in Francia, alla famosa corte</l>
<l>di Carlo Magno, il cavallier si trove,</l>
<l>che d'esser più d'ogn'altro ardito e forte</l>
<l>abbia fatto veder con mille prove.</l>
<l>I tre che son con lei come sue scorte,</l>
<l>re sono tutti, e dirovvi anco dove:</l>
<l>uno in Svezia, uno in Gotia, in Norvegia uno,</l>
<l>che pochi pari in arme hanno o nessuno.</l>
</lg>
<lg type="ottava"><head>55</head>
<l>Questi tre, la cui terra non vicina,</l>
<l>ma men lontana è all'Isola Perduta</l>
<l>(detta così, perché quella marina</l>
<l>da pochi naviganti è conosciuta),</l>
<l>erano amanti, e son, de la regina,</l>
<l>e a gara per moglier l'hanno voluta;</l>
<l>e per aggradir lei, cose fatt'hanno,</l>
<l>che, fin che giri il ciel, dette saranno.</l>
</lg>
<lg type="ottava"><head>56</head>
<l>Ma né questi ella, né alcun altro vuole,</l>
<l>ch'al mondo in arme esser non creda il primo.</l>
<l>"Ch'abbiate fatto prove (lor dir suole)</l>
<l>in questi luoghi appresso, poco istimo;</l>
<l>e s'un di voi, qual fra le stelle il sole,</l>
<l>fra gli altri duo sarà, ben lo sublimo:</l>
<l>ma non però che tenga il vanto parme</l>
<l>del miglior cavallier ch'oggi port'arme.</l>
</lg>
<lg type="ottava"><head>57</head>
<l>A Carlo Magno, il quale io stimo e onoro</l>
<l>pel più savio signor ch'al mondo sia,</l>
<l>son per mandare un ricco scudo d'oro,</l>
<l>con patto e condizion ch'esso lo dia</l>
<l>al cavalliero il quale abbia fra loro</l>
<l>il vanto e il primo onor di gagliardia.</l>
<l>Sia il cavalliero o suo vasallo o d'altri,</l>
<l>il parer di quel re vo' che mi scaltri.</l>
</lg>
<lg type="ottava"><head>58</head>
<l>Se, poi che Carlo avrà lo scudo avuto,</l>
<l>e l'avrà dato a quel sì ardito e forte,</l>
<l>che d'ogn'altro migliore abbia creduto,</l>
<l>che 'n sua si trovi o in alcun'altra corte,</l>
<l>uno di voi sarà, che con l'aiuto</l>
<l>di sua virtù lo scudo mi riporte;</l>
<l>porrò in quello ogni amore, ogni disio,</l>
<l>e quel sarà il marito e 'l signor mio".</l>
</lg>
<lg type="ottava"><head>59</head>
<l>Queste parole han qui fatto venire</l>
<l>questi tre re dal mar tanto discosto,</l>
<l>che riportarne lo scudo, o morire</l>
<l>per man di chi l'avrà, s'hanno proposto. -</l>
<l>Ste' molto attenta Bradamante a udire</l>
<l>quanto le fu da lo scudier risposto;</l>
<l>il qual poi l'entrò inanzi, e così punse</l>
<l>il suo cavallo, che i compagni giunse.</l>
</lg>
<lg type="ottava"><head>60</head>
<l>Dietro non gli galoppa né gli corre</l>
<l>ella; ch'adagio il suo camin dispensa,</l>
<l>e molte cose tuttavia discorre,</l>
<l>che son per accadere: e in somma pensa</l>
<l>che questo scudo in Francia sia per porre</l>
<l>discordia e rissa e nimicizia immensa</l>
<l>fra paladini et altri, se vuol Carlo</l>
<l>chiarir chi sia il miglior, e a colui darlo.</l>
</lg>
<lg type="ottava"><head>61</head>
<l>Le preme il cor questo pensier; ma molto</l>
<l>più le lo preme e strugge in peggior guisa</l>
<l>quel ch'ebbe prima, di Ruggier, che tolto</l>
<l>il suo amor le abbia e datolo a Marfisa.</l>
<l>Ogni suo senso in questo è sì sepolto,</l>
<l>che non mira la strada, né divisa</l>
<l>ove arrivar, né se troverà inanzi</l>
<l>commodo albergo ove la notte stanzi.</l>
</lg>
<lg type="ottava"><head>62</head>
<l>Come nave, che vento da la riva</l>
<l>o qualch'altro accidente abbia disciolta,</l>
<l>va di nochiero e di governo priva</l>
<l>ove la porti o meni il fiume in volta;</l>
<l>così l'amante giovane veniva,</l>
<l>tutta a pensare al suo Ruggier rivolta,</l>
<l>ove vuol Rabican; che molte miglia</l>
<l>lontano è il cor che de' girar la briglia.</l>
</lg>
<lg type="ottava"><head>63</head>
<l>Leva al fin gli occhi, e vede il sol che 'l tergo</l>
<l>avea mostrato alle città di Bocco,</l>
<l>e poi s'era attuffato, come il mergo,</l>
<l>in grembo alla nutrice oltr'a Marocco:</l>
<l>e se disegna che la frasca albergo</l>
<l>le dia ne' campi, fa pensier di sciocco;</l>
<l>che soffia un vento freddo, e l'aria grieve</l>
<l>pioggia la notte le minaccia o nieve.</l>
</lg>
<lg type="ottava"><head>64</head>
<l>Con maggior fretta fa movere il piede</l>
<l>al suo cavallo; e non fece via molta,</l>
<l>che lasciar le campagne a un pastor vede,</l>
<l>che s'avea la sua gregge inanzi tolta.</l>
<l>La donna lui con molta instanzia chiede</l>
<l>che le 'nsegni ove possa esser raccolta</l>
<l>o ben o mal; che mal sì non s'alloggia,</l>
<l>che non sia peggio star fuori alla pioggia.</l>
</lg>
<lg type="ottava"><head>65</head>
<l>Disse il pastore: - Io non so loco alcuno</l>
<l>ch'io vi sappia insegnar, se non lontano</l>
<l>più di quattro o di sei leghe, for ch'uno</l>
<l>che si chiama la ròcca di Tristano.</l>
<l>Ma d'alloggiarvi non succede a ognuno;</l>
<l>perché bisogna, con la lancia in mano</l>
<l>che se l'acquisti e che se la difenda</l>
<l>il cavallier che d'alloggiarvi intenda.</l>
</lg>
<lg type="ottava"><head>66</head>
<l>Se, quando arriva un cavallier, si trova</l>
<l>vòta la stanza, il castellan l'accetta;</l>
<l>ma vuol, se sopravien poi gente nuova,</l>
<l>ch'uscir fuori alla giostra gli prometta.</l>
<l>Se non vien, non accade che si mova:</l>
<l>se vien, forza è che l'arme si rimetta</l>
<l>e con lui giostri, e chi di lor val meno,</l>
<l>ceda l'albergo et esca al ciel sereno.</l>
</lg>
<lg type="ottava"><head>67</head>
<l>Se duo, tre, quattro o più guerrieri a un tratto</l>
<l>vi giungon prima, in pace albergo v'hanno;</l>
<l>e chi di poi vien solo, ha peggior patto,</l>
<l>perché seco giostrar quei più lo fanno.</l>
<l>Così, se prima un sol si sarà fatto</l>
<l>quivi alloggiar, con lui giostrar voranno</l>
<l>i duo, tre, quattro o più che verran dopo;</l>
<l>sì che, s'avrà valor, gli fia a grande uopo.</l>
</lg>
<lg type="ottava"><head>68</head>
<l>Non men, se donna càpita o donzella,</l>
<l>accompagnata o sola a questa ròcca,</l>
<l>e poi v'arrivi un'altra, alla più bella</l>
<l>l'albergo, et alla men star di fuor tocca. -</l>
<l>Domanda Bradamante ove sia quella;</l>
<l>e il buon pastor non pur dice con bocca,</l>
<l>ma le dimostra il loco anco con mano,</l>
<l>da cinque o da sei miglia indi lontano.</l>
</lg>
<lg type="ottava"><head>69</head>
<l>La donna, ancor che Rabican ben trotte,</l>
<l>solecitar però non lo sa tanto</l>
<l>per quelle vie tutte fangose e rotte</l>
<l>da la stagion ch'era piovosa alquanto,</l>
<l>che prima arrivi, che la cieca notte</l>
<l>fatt'abbia oscuro il mondo in ogni canto.</l>
<l>Trovò chiusa la porta; e a chi n'avea</l>
<l>la guardia disse ch'alloggiar volea.</l>
</lg>
<lg type="ottava"><head>70</head>
<l>Rispose quel, ch'era occupato il loco</l>
<l>da donne e da guerrier che venner dianzi,</l>
<l>e stavano aspettando intorno al fuoco</l>
<l>che posta fosse lor la cena inanzi.</l>
<l>- Per lor non credo l'avrà fatta il cuoco,</l>
<l>s'ella v'è ancor, né l'han mangiata inanzi</l>
<l>(disse la donna): or va, che qui gli attendo;</l>
<l>che so l'usanza, e di servarla intendo. -</l>
</lg>
<lg type="ottava"><head>71</head>
<l>Parte la guardia, e porta l'imbasciata</l>
<l>là dove i cavallier stanno a grand'agio,</l>
<l>la qual non poté lor troppo esser grata,</l>
<l>ch'all'aer li fa uscir freddo e malvagio;</l>
<l>et era una gran pioggia incomminciata.</l>
<l>Si levan pure, e piglian l'arme adagio:</l>
<l>restano gli altri; e quei non troppo in fretta</l>
<l>escono insieme ove la donna aspetta.</l>
</lg>
<lg type="ottava"><head>72</head>
<l>Eran tre cavallier che valean tanto,</l>
<l>che pochi al mondo valean più di loro;</l>
<l>et eran quei che 'l dì medesmo a canto</l>
<l>veduti a quella messaggiera fôro;</l>
<l>quei ch'in Islanda s'avean dato vanto</l>
<l>di Francia riportar lo scudo d'oro:</l>
<l>e perché avean meglio i cavalli punti,</l>
<l>prima di Bradamante erano giunti.</l>
</lg>
<lg type="ottava"><head>73</head>
<l>Di loro in arme pochi eran migliori,</l>
<l>ma di quei pochi ella sarà ben l'una;</l>
<l>ch'a nessun patto rimaner di fuori</l>
<l>quella notte intendea molle e digiuna.</l>
<l>Quei dentro alle finestre e ai corridori</l>
<l>miran la giostra al lume de la luna,</l>
<l>che mal grado de' nugoli lo spande</l>
<l>e fa veder, ben che la pioggia è grande.</l>
</lg>
<lg type="ottava"><head>74</head>
<l>Come s'allegra un bene acceso amante</l>
<l>ch'ai dolci furti per entrar si trova,</l>
<l>quando al fin senta dopo indugie tante,</l>
<l>che 'l taciturno chiavistel si muova;</l>
<l>così volontarosa Bradamante</l>
<l>di far di sé coi cavallieri prova,</l>
<l>s'allegrò quando udì le porte aprire,</l>
<l>calare il ponte, e fuor li vide uscire.</l>
</lg>
<lg type="ottava"><head>75</head>
<l>Tosto che fuor del ponte i guerrier vede</l>
<l>uscire insieme o con poco intervallo,</l>
<l>si volge a pigliar campo, e di poi riede</l>
<l>cacciando a tutta briglia il buon cavallo,</l>
<l>e la lancia arrestando, che le diede</l>
<l>il suo cugin, che non si corre in fallo,</l>
<l>che fuor di sella è forza che trabocchi,</l>
<l>se fosse Marte, ogni guerrier che tocchi.</l>
</lg>
<lg type="ottava"><head>76</head>
<l>Il re di Svezia, che primier si mosse,</l>
<l>fu primier anco a riversciarsi al piano:</l>
<l>con tanta forza l'elmo gli percosse</l>
<l>l'asta che mai non fu abbassata invano.</l>
<l>Poi corse il re di Gotia, e ritrovosse</l>
<l>coi piedi in aria al suo destrier lontano.</l>
<l>Rimase il terzo sottosopra volto,</l>
<l>ne l'acqua e nel pantan mezzo sepolto.</l>
</lg>
<lg type="ottava"><head>77</head>
<l>Tosto ch'ella ai tre colpi tutti gli ebbe</l>
<l>fatto andar coi piedi alti e i capi bassi,</l>
<l>alla ròcca ne va, dove aver debbe</l>
<l>la notte albergo; ma prima che passi,</l>
<l>v'è chi la fa giurar che n'uscirebbe,</l>
<l>sempre ch'a giostrar fuori altri chiamassi.</l>
<l>Il signor de là dentro, che 'l valore</l>
<l>ben n'ha veduto, le fa grande onore.</l>
</lg>
<lg type="ottava"><head>78</head>
<l>Così le fa la donna che venuta</l>
<l>era con quegli tre quivi la sera,</l>
<l>come io dicea, da l'Isola Perduta,</l>
<l>mandata al re di Francia messaggiera.</l>
<l>Cortesemente a lei che la saluta,</l>
<l>sì come graziosa e affabil era,</l>
<l>si leva incontra, e con faccia serena</l>
<l>piglia per mano, e seco al fuoco mena.</l>
</lg>
<lg type="ottava"><head>79</head>
<l>La donna, cominciando a disarmarsi,</l>
<l>s'avea lo scudo e dipoi l'elmo tratto;</l>
<l>quando una cuffia d'oro, in che celarsi</l>
<l>soleano i capei lunghi e star di piatto,</l>
<l>uscì con l'elmo; onde caderon sparsi</l>
<l>giù per le spalle, e la scopriro a un tratto</l>
<l>e la feron conoscer per donzella,</l>
<l>non men che fiera in arme, in viso bella.</l>
</lg>
<lg type="ottava"><head>80</head>
<l>Quale al cader de le cortine suole</l>
<l>parer fra mille lampade la scena,</l>
<l>d'archi e di più d'una superba mole,</l>
<l>d'oro e di statue e di pitture piena;</l>
<l>o come suol fuor de la nube il sole</l>
<l>scoprir la faccia limpida e serena:</l>
<l>così, l'elmo levandosi dal viso,</l>
<l>mostrò la donna aprisse il paradiso.</l>
</lg>
<lg type="ottava"><head>81</head>
<l>Già son cresciute e fatte lunghe in modo</l>
<l>le belle chiome che tagliolle il frate,</l>
<l>che dietro al capo ne può fare un nodo,</l>
<l>ben che non sian come son prima state.</l>
<l>Che Bradamante sia, tien fermo e sodo</l>
<l>(che ben l'avea veduta altre fiate)</l>
<l>il signor de la ròcca; e più che prima</l>
<l>or l'accarezza e mostra farne stima.</l>
</lg>
<lg type="ottava"><head>82</head>
<l>Siedono al fuoco, e con giocondo e onesto</l>
<l>ragionamento dan cibo all'orecchia,</l>
<l>mentre, per ricreare ancora il resto</l>
<l>del corpo, altra vivanda s'apparecchia.</l>
<l>La donna all'oste domandò se questo</l>
<l>modo d'albergo è nuova usanza o vecchia,</l>
<l>e quando ebbe principio, e chi la pose;</l>
<l>e 'l cavalliero a lei così rispose:</l>
</lg>
<lg type="ottava"><head>83</head>
<l>- Nel tempo che regnava Fieramonte,</l>
<l>Clodione, il figliuolo, ebbe una amica</l>
<l>leggiadra e bella e di maniere conte</l>
<l>quant'altra fosse a quella etade antica;</l>
<l>la quale amava tanto, che la fronte</l>
<l>non rivolgea da lei, più che si dica</l>
<l>che facesse da Ione il suo pastore,</l>
<l>perch'avea ugual la gelosia all'amore.</l>
</lg>
<lg type="ottava"><head>84</head>
<l>Qui la tenea; che 'l luogo avuto in dono</l>
<l>avea dal padre, e raro egli n'uscia;</l>
<l>e con lui dieci cavallier ci sono,</l>
<l>e dei miglior di Francia tuttavia.</l>
<l>Qui stando, venne a capitarci il buono</l>
<l>Tristano, et una donna in compagnia,</l>
<l>liberata da lui poch'ore inante,</l>
<l>che traea presa a forza un fier gigante.</l>
</lg>
<lg type="ottava"><head>85</head>
<l>Tristano ci arrivò che 'l sol già volto</l>
<l>avea le spalle ai liti di Siviglia;</l>
<l>e domandò qui dentro esser raccolto,</l>
<l>perché non c'è altra stanza a dieci miglia.</l>
<l>Ma Clodion, che molto amava e molto</l>
<l>era geloso, in somma si consiglia</l>
<l>che forestier, sia chi si voglia, mentre</l>
<l>ci stia la bella donna, qui non entre.</l>
</lg>
<lg type="ottava"><head>86</head>
<l>Poi che con lunghe et iterate preci</l>
<l>non poté aver qui albergo il cavalliero:</l>
<l>"Or quel che far con prieghi io non ti feci,</l>
<l>che 'l facci (disse) tuo mal grado, spero".</l>
<l>E sfidò Clodion con tutti i dieci</l>
<l>che tenea appresso, e con un grido altiero</l>
<l>se gli offerse con lancia e spada in mano</l>
<l>provar che discortese era e villano;</l>
</lg>
<lg type="ottava"><head>87</head>
<l>con patto, che se fa che con lo stuolo</l>
<l>suo cada in terra, et ei stia in sella forte,</l>
<l>ne la ròcca alloggiar vuole egli solo,</l>
<l>e vuol gli altri serrar fuor de le porte.</l>
<l>Per non patir quest'onta, va il figliuolo</l>
<l>del re di Francia a rischio de la morte;</l>
<l>ch'aspramente percosso cade in terra,</l>
<l>e cadon gli altri, e Tristan fuor li serra.</l>
</lg>
<lg type="ottava"><head>88</head>
<l>Entrato ne la ròcca, trova quella</l>
<l>la qual v'ho detta a Clodion sì cara,</l>
<l>e ch'avea, a par d'ogn'altra, fatto bella</l>
<l>Natura, a dar bellezze così avara.</l>
<l>Con lei ragiona: intanto arde e martella</l>
<l>di fuor l'amante aspra passione amara;</l>
<l>il qual non differisce a mandar prieghi</l>
<l>al cavallier, che dar non gli la nieghi.</l>
</lg>
<lg type="ottava"><head>89</head>
<l>Tristano, ancor che lei molto non prezze,</l>
<l>né prezzar, fuor ch'Isotta, altra potrebbe</l>
<l>(ch'altra né ch'ami vuol né ch'accarezze</l>
<l>la pozion che già incantata bebbe),</l>
<l>pur, perché vendicarsi de l'asprezze</l>
<l>che Clodion gli ha usate si vorebbe:</l>
<l>"Di far gran torto mi parria (gli disse)</l>
<l>che tal bellezza del suo albergo uscisse.</l>
</lg>
<lg type="ottava"><head>90</head>
<l>E quando a Clodion dormire incresca</l>
<l>solo alla frasca, e compagnia domandi,</l>
<l>una giovane ho meco bella e fresca,</l>
<l>non però di bellezze così grandi.</l>
<l>Questa sarò contento che fuor esca,</l>
<l>e ch'ubbidisca a tutti i suoi comandi;</l>
<l>ma la più bella mi par dritto e giusto</l>
<l>che stia con quel di noi ch'è più robusto".</l>
</lg>
<lg type="ottava"><head>91</head>
<l>Escluso Clodione e malcontento,</l>
<l>andò sbuffando tutta notte in volta,</l>
<l>come s'a quei che ne l'alloggiamento</l>
<l>dormiano ad agio, fêsse egli l'ascolta;</l>
<l>e molto più che del freddo e del vento,</l>
<l>si dolea de la donna che gli è tolta.</l>
<l>La mattina Tristano a cui ne 'ncrebbe,</l>
<l>gli la rendé, donde il dolor fin ebbe:</l>
</lg>
<lg type="ottava"><head>92</head>
<l>perché gli disse, e lo fe' chiaro e certo,</l>
<l>che qual trovolla, tal gli la rendea;</l>
<l>e ben che degno era d'ogni onta in merto</l>
<l>de la discortesia ch'usata avea,</l>
<l>pur contentar d'averlo allo scoperto</l>
<l>fatto star tutta notte si volea:</l>
<l>né l'escusa accettò, che fosse Amore</l>
<l>stato cagion di così grave errore;</l>
</lg>
<lg type="ottava"><head>93</head>
<l>ch'Amor de' far gentile un cor villano,</l>
<l>e non far d'un gentil contrario effetto.</l>
<l>Partito che si fu di qui Tristano,</l>
<l>Clodion non ste' molto a mutar tetto;</l>
<l>ma prima consegnò la ròcca in mano</l>
<l>a un cavallier, che molto gli era accetto,</l>
<l>con patto ch'egli e chi da lui venisse,</l>
<l>quest'uso in albergar sempre seguisse:</l>
</lg>
<lg type="ottava"><head>94</head>
<l>che 'l cavallier ch'abbia maggior possanza,</l>
<l>e la donna beltà, sempre ci alloggi;</l>
<l>e chi vinto riman, vòti la stanza,</l>
<l>dorma sul prato, o altrove scenda e poggi.</l>
<l>E finalmente ci fe' por l'usanza</l>
<l>che vedete durar fin al dì d'oggi. -</l>
<l>Or, mentre il cavallier questo dicea,</l>
<l>lo scalco por la mensa fatto avea.</l>
</lg>
<lg type="ottava"><head>95</head>
<l>Fatto l'avea ne la gran sala porre,</l>
<l>di che non era al mondo la più bella;</l>
<l>indi con torchi accesi venne a tôrre</l>
<l>le belle donne, e le condusse in quella.</l>
<l>Bradamante, all'entrar, con gli occhi scorre,</l>
<l>e similmente fa l'altra donzella;</l>
<l>e tutte piene le superbe mura</l>
<l>veggon di nobilissima pittura.</l>
</lg>
<lg type="ottava"><head>96</head>
<l>Di sì belle figure è adorno il loco,</l>
<l>che per mirarle oblian la cena quasi,</l>
<l>ancor che ai corpi non bisogni poco,</l>
<l>pel travaglio del dì lassi rimasi,</l>
<l>e lo scalco si doglia e doglia il coco,</l>
<l>che i cibi lascin raffreddar nei vasi.</l>
<l>Pur fu chi disse: - Meglio fia che voi</l>
<l>pasciate prima il ventre, e gli occhi poi. -</l>
</lg>
<lg type="ottava"><head>97</head>
<l>S'erano assisi, e porre alle vivande</l>
<l>voleano man, quando il signor s'avide</l>
<l>che l'alloggiar due donne è un error grande:</l>
<l>l'una ha da star, l'altra convien che snide.</l>
<l>Stia la più bella, e la men fuor si mande,</l>
<l>dove la pioggia bagna e 'l vento stride.</l>
<l>Perché non vi son giunte amendue a un'ora,</l>
<l>l'una ha a partire, e l'altra a far dimora.</l>
</lg>
<lg type="ottava"><head>98</head>
<l>Chiama duo vecchi, e chiama alcune sue</l>
<l>donne di casa, a tal giudizio buone;</l>
<l>e le donzelle mira, e di lor due</l>
<l>chi la più bella sia, fa paragone.</l>
<l>Finalmente parer di tutti fue</l>
<l>ch'era più bella la figlia d'Amone;</l>
<l>e non men di beltà l'altra vincea,</l>
<l>che di valore i guerrier vinti avea.</l>
</lg>
<lg type="ottava"><head>99</head>
<l>Alla donna d'Islanda, che non sanza</l>
<l>molta sospizion stava di questo,</l>
<l>il signor disse: - Che serviàn l'usanza,</l>
<l>non v'ha, donna, a parer se non onesto.</l>
<l>A voi convien procacciar d'altra stanza,</l>
<l>quando a noi tutti è chiaro e manifesto</l>
<l>che costei di bellezze e di sembianti,</l>
<l>ancor ch'inculta sia, vi passa inanti. -</l>
</lg>
<lg type="ottava"><head>100</head>
<l>Come si vede in un momento oscura</l>
<l>nube salir d'umida valle al cielo,</l>
<l>che la faccia che prima era sì pura</l>
<l>cuopre del sol con tenebroso velo;</l>
<l>così la donna alla sentenzia dura</l>
<l>che fuor la caccia ove è la pioggia e 'l gielo,</l>
<l>cangiar si vide, e non parer più quella</l>
<l>che fu pur dianzi sì gioconda e bella.</l>
</lg>
<lg type="ottava"><head>101</head>
<l>S'impallidisce, e tutta cangia in viso,</l>
<l>che tal sentenza udir poco le aggrada.</l>
<l>Ma Bradamante con un saggio aviso,</l>
<l>che per pietà non vuol che se ne vada,</l>
<l>rispose: - A me non par che ben deciso,</l>
<l>né che ben giusto alcun giudicio cada,</l>
<l>ove prima non s'oda quanto nieghi</l>
<l>la parte o affermi, e sue ragioni alleghi.</l>
</lg>
<lg type="ottava"><head>102</head>
<l>Io ch'a difender questa causa toglio,</l>
<l>dico: o più bella o men ch'io sia di lei,</l>
<l>non venni come donna qui, né voglio</l>
<l>che sian di donna ora i progressi miei.</l>
<l>Ma chi dirà, se tutta non mi spoglio,</l>
<l>s'io sono o s'io non son quel ch'è costei?</l>
<l>E quel che non si sa non si de' dire,</l>
<l>e tanto men, quando altri n'ha a patire.</l>
</lg>
<lg type="ottava"><head>103</head>
<l>Ben son degli altri ancor, c'hanno le chiome</l>
<l>lunghe, com'io, né donne son per questo.</l>
<l>Se come cavallier la stanza, o come</l>
<l>donna acquistata m'abbia, è manifesto:</l>
<l>perché dunque volete darmi nome</l>
<l>di donna, se di maschio è ogni mio gesto?</l>
<l>La legge vostra vuol che ne sian spinte</l>
<l>donne da donne, e non da guerrier vinte.</l>
</lg>
<lg type="ottava"><head>104</head>
<l>Poniamo ancor, che, come a voi pur pare,</l>
<l>io donna sia (che non però il concedo),</l>
<l>ma che la mia beltà non fosse pare</l>
<l>a quella di costei; non però credo</l>
<l>che mi vorreste la mercé levare</l>
<l>di mia virtù, se ben di viso io cedo.</l>
<l>Perder per men beltà giusto non parmi</l>
<l>quel c'ho acquistato per virtù con l'armi.</l>
</lg>
<lg type="ottava"><head>105</head>
<l>E quando ancor fosse l'usanza tale,</l>
<l>che chi perde in beltà ne dovesse ire,</l>
<l>io ci vorrei restare, o bene o male</l>
<l>che la mia ostinazion dovesse uscire.</l>
<l>Per questo, che contesa diseguale</l>
<l>è tra me e questa donna, vo' inferire</l>
<l>che, contendendo di beltà, può assai</l>
<l>perdere, e meco guadagnar non mai.</l>
</lg>
<lg type="ottava"><head>106</head>
<l>E se guadagni e perdite non sono</l>
<l>in tutto pari, ingiusto è ogni partito:</l>
<l>sì ch'a lei per ragion, sì ancor per dono</l>
<l>spezial, non sia l'albergo proibito.</l>
<l>E s'alcuno di dir che non sia buono</l>
<l>e dritto il mio giudizio sarà ardito,</l>
<l>sarò per sostenergli a suo piacere,</l>
<l>che 'l mio sia vero, e falso il suo parere. -</l>
</lg>
<lg type="ottava"><head>107</head>
<l>La figliola d'Amon, mossa a pietade</l>
<l>che questa gentil donna debba a torto</l>
<l>esser cacciata ove la pioggia cade,</l>
<l>ove né tetto, ove né pure è un sporto,</l>
<l>al signor de l'albergo persuade</l>
<l>con ragion molte e con parlare accorto,</l>
<l>ma molto più con quel ch'al fin concluse</l>
<l>che resti cheto e accetti le sue scuse.</l>
</lg>
<lg type="ottava"><head>108</head>
<l>Qual sotto il più cocente ardore estivo,</l>
<l>quando di ber più desiosa è l'erba,</l>
<l>il fior ch'era vicino a restar privo</l>
<l>di tutto quell'umor ch'in vita il serba,</l>
<l>sente l'amata pioggia e si fa vivo;</l>
<l>così, poi che difesa sì superba</l>
<l>si vide apparecchiar la messaggiera,</l>
<l>lieta e bella tornò come prim'era.</l>
</lg>
<lg type="ottava"><head>109</head>
<l>La cena, stata lor buon pezzo avante,</l>
<l>né ancor pur tocca, al fin godêrsi in festa,</l>
<l>senza che più di cavalliero errante</l>
<l>nuova venuta fosse lor molesta.</l>
<l>La godêr gli altri, ma non Bradamante,</l>
<l>pure all'usanza addolorata e mesta;</l>
<l>che quel timor, che quel sospetto ingiusto</l>
<l>che sempre avea nel cor, le tollea il gusto.</l>
</lg>
<lg type="ottava"><head>110</head>
<l>Finita ch'ella fu (che saria forse</l>
<l>stata più lunga, se 'l desir non era</l>
<l>di cibar gli occhi), Bradamante sorse,</l>
<l>e sorse appresso a lei la messaggiera.</l>
<l>Accennò quel signore ad un che corse,</l>
<l>e prestamente allumò molta cera,</l>
<l>che splender fe' la sala in ogni canto.</l>
<l>Quel che seguì, dirò ne l'altro canto.</l>
</lg>
</div1>

<div1 type="canto">
<head>Canto 33</head>
<lg type="ottava"><head>1</head>
<l>Timagora, Parrasio, Polignoto,</l>
<l>Protogene, Timante, Apollodoro,</l>
<l>Apelle, più di tutti questi noto,</l>
<l>e Zeusi, e gli altri ch'a quei tempi fôro;</l>
<l>di quai la fama (mal grado di Cloto,</l>
<l>che spinse i corpi e dipoi l'opre loro)</l>
<l>sempre starà, fin che si legga e scriva,</l>
<l>mercé degli scrittori, al mondo viva:</l>
</lg>
<lg type="ottava"><head>2</head>
<l>e quei che furo a' nostri dì, o sono ora,</l>
<l>Leonardo, Andrea Mantegna, Gian Bellino,</l>
<l>duo Dossi, e quel ch'a par sculpe e colora,</l>
<l>Michel, più che mortale, Angel divino;</l>
<l>Bastiano, Rafael, Tizian, ch'onora</l>
<l>non men Cador, che quei Venezia e Urbino;</l>
<l>e gli altri di cui tal l'opra si vede,</l>
<l>qual de la prisca età si legge e crede:</l>
</lg>
<lg type="ottava"><head>3</head>
<l>questi che noi veggiàn pittori, e quelli</l>
<l>che già mille e mill'anni in pregio furo,</l>
<l>le cose che son state, coi pennelli</l>
<l>fatt'hanno, altri su l'asse, altri sul muro.</l>
<l>Non però udiste antiqui, né novelli</l>
<l>vedeste mai dipingere il futuro:</l>
<l>e pur si sono istorie anco trovate,</l>
<l>che son dipinte inanzi che sian state.</l>
</lg>
<lg type="ottava"><head>4</head>
<l>Ma di saperlo far non si dia vanto</l>
<l>pittore antico né pittor moderno;</l>
<l>e ceda pur quest'arte al solo incanto</l>
<l>del qual trieman gli spirti de lo 'nferno.</l>
<l>La sala ch'io dicea ne l'altro canto,</l>
<l>Merlin col libro, o fosse al lago Averno,</l>
<l>o fosse sacro alle Nursine grotte,</l>
<l>fece far dai demonii in una notte.</l>
</lg>
<lg type="ottava"><head>5</head>
<l>Quest'arte, con che i nostri antiqui fenno</l>
<l>mirande prove, a nostra etade è estinta.</l>
<l>Ma ritornando ove aspettar mi denno</l>
<l>quei che la sala hanno a veder dipinta,</l>
<l>dico ch'a uno scudier fu fatto cenno,</l>
<l>ch'accese i torchi; onde la notte, vinta</l>
<l>dal gran splendor, si dileguò d'intorno;</l>
<l>né più vi si vedria, se fosse giorno.</l>
</lg>
<lg type="ottava"><head>6</head>
<l>Quel signor disse lor: - Vo' che sappiate,</l>
<l>che de le guerre che son qui ritratte,</l>
<l>fin al dì d'oggi poche ne son state;</l>
<l>e son prima dipinte, che sian fatte.</l>
<l>Chi l'ha dipinte, ancor l'ha indovinate.</l>
<l>Quando vittoria avran, quando disfatte</l>
<l>in Italia saran le genti nostre,</l>
<l>potrete qui veder come si mostre.</l>
</lg>
<lg type="ottava"><head>7</head>
<l>Le guerre ch'i Franceschi da far hanno</l>
<l>di là da l'Alpe, o bene o mal successe,</l>
<l>dal tempo suo fin al millesim'anno,</l>
<l>Merlin profeta in questa sala messe;</l>
<l>il qual mandato fu dal re britanno</l>
<l>al franco re ch'a Marcomir successe:</l>
<l>e perché lo mandassi, e perché fatto</l>
<l>da Merlin fu il lavor, vi dirò a un tratto.</l>
</lg>
<lg type="ottava"><head>8</head>
<l>Re Fieramonte, che passò primiero</l>
<l>con l'esercito franco in Gallia il Reno,</l>
<l>poi che quella occupò, facea pensiero</l>
<l>di porre alla superba Italia il freno.</l>
<l>Faceal perciò, che più 'l romano Impero</l>
<l>vedea di giorno in giorno venir meno:</l>
<l>e per tal causa col britanno Arturo</l>
<l>vòlse far lega; ch'ambi a un tempo furo.</l>
</lg>
<lg type="ottava"><head>9</head>
<l>Artur, ch'impresa ancor senza consiglio</l>
<l>del profeta Merlin non fece mai,</l>
<l>di Merlin, dico, del demonio figlio,</l>
<l>che del futuro antivedeva assai,</l>
<l>per lui seppe, e saper fece il periglio</l>
<l>a Fieramonte, a che di molti guai</l>
<l>porrà sua gente, s'entra ne la terra</l>
<l>ch'Apenin parte, e il mare e l'Alpe serra.</l>
</lg>
<lg type="ottava"><head>10</head>
<l>Merlin gli fe' veder che quasi tutti</l>
<l>gli altri che poi di Francia scettro avranno,</l>
<l>o di ferro gli eserciti distrutti,</l>
<l>o di fame o di peste si vedranno;</l>
<l>e che brevi allegrezze e lunghi lutti,</l>
<l>poco guadagno et infinito danno</l>
<l>riporteran d'Italia; che non lice</l>
<l>che 'l Giglio in quel terreno abbia radice.</l>
</lg>
<lg type="ottava"><head>11</head>
<l>Re Fieramonte gli prestò tal fede,</l>
<l>ch'altrove disegnò volger l'armata;</l>
<l>e Merlin, che così la cosa vede,</l>
<l>ch'abbia a venir, come se già sia stata,</l>
<l>avere a' prieghi di quel re si crede</l>
<l>la sala per incanto istoriata,</l>
<l>ove dei Franchi ogni futuro gesto,</l>
<l>come già stato sia, fa manifesto.</l>
</lg>
<lg type="ottava"><head>12</head>

<l>Acciò chi poi succederà, comprenda</l>
<l>che, come ha d'acquistar vittoria e onore,</l>
<l>qualor d'Italia la difesa prenda</l>
<l>incontra ogn'altro barbaro furore;</l>
<l>così, s'avvien ch'a danneggiarla scenda,</l>
<l>per porle il giogo e farsene signore,</l>
<l>comprenda, dico, e rendasi ben certo</l>
<l>ch'oltre a quei monti avrà il sepulcro aperto. -</l>
</lg>
<lg type="ottava"><head>13</head>
<l>Così disse; e menò le donne dove</l>
<l>incomincian l'istorie: e Singiberto</l>
<l>fa lor veder, che per tesor si muove,</l>
<l>che gli ha Maurizio imperatore offerto.</l>
<l>- Ecco che scende dal monte di Giove</l>
<l>nel pian da l'Ambra e dal Ticino aperto.</l>
<l>Vedete Eutar, che non pur l'ha respinto,</l>
<l>ma volto in fuga e fracassato e vinto.</l>
</lg>
<lg type="ottava"><head>14</head>
<l>Vedete Clodoveo, ch'a più di cento</l>
<l>mila persone fa passare il monte:</l>
<l>vedete il duca là di Benevento,</l>
<l>che con numer dispar vien loro a fronte.</l>
<l>Ecco finge lasciar l'alloggiamento,</l>
<l>e pon gli aguati: ecco, con morti et onte,</l>
<l>al vin lombardo la gente francesca</l>
<l>corre, e riman come la lasca all'esca.</l>
</lg>
<lg type="ottava"><head>15</head>
<l>Ecco in Italia Childiberto quanta</l>
<l>gente di Francia e capitani invia;</l>
<l>né più che Clodoveo, si gloria e vanta</l>
<l>ch'abbia spogliata o vinta Lombardia;</l>
<l>che la spada del ciel scende con tanta</l>
<l>strage de' suoi, che n'è piena ogni via,</l>
<l>morti di caldo e di profluvio d'alvo;</l>
<l>sì che di dieci un non ne torna salvo. -</l>
</lg>
<lg type="ottava"><head>16</head>
<l>Mostra Pipino, e mostra Carlo appresso,</l>
<l>come in Italia un dopo l'altro scenda,</l>
<l>e v'abbia questo e quel lieto successo,</l>
<l>che venuto non v'è perché l'offenda;</l>
<l>ma l'uno, acciò il pastor Stefano oppresso,</l>
<l>l'altro Adriano, e poi Leon difenda:</l>
<l>l'un doma Aistulfo, e l'altro vince e prende</l>
<l>il successore, e al papa il suo onor rende.</l>
</lg>
<lg type="ottava"><head>17</head>
<l>Lor mostra appresso un giovene Pipino,</l>
<l>che con sua gente par che tutto cuopra</l>
<l>da le Fornaci al lito pelestino;</l>
<l>e faccia con gran spesa e con lung' opra</l>
<l>il ponte a Malamocco, e che vicino</l>
<l>giunga a Rialto, e vi combatta sopra.</l>
<l>Poi fuggir sembra, e che i suoi lasci sotto</l>
<l>l'acque; che 'l ponte il vento e 'l mar gli han rotto.</l>
</lg>
<lg type="ottava"><head>18</head>
<l>- Ecco Luigi Borgognon, che scende</l>
<l>là dove par che resti vinto e preso,</l>
<l>e che giurar gli faccia chi lo prende,</l>
<l>che più da l'arme sue non sarà offeso.</l>
<l>Ecco che 'l giuramento vilipende;</l>
<l>ecco di nuovo cade al laccio teso;</l>
<l>ecco vi lascia gli occhi, e come talpe</l>
<l>lo riportano i suoi di qua da l'Alpe.</l>
</lg>
<lg type="ottava"><head>19</head>
<l>Vedete un Ugo d'Arli far gran fatti,</l>
<l>e che d'Italia caccia i Berengari;</l>
<l>e due o tre volte gli ha rotti e disfatti,</l>
<l>or dagli Unni rimessi, or dai Bavari.</l>
<l>Poi da più forza è stretto di far patti</l>
<l>con l'inimico, e non sta in vita guari;</l>
<l>né guari dopo lui vi sta l'erede,</l>
<l>e 'l regno intero a Berengario cede.</l>
</lg>
<lg type="ottava"><head>20</head>
<l>Vedete un altro Carlo, che a' conforti</l>
<l>del buon Pastor fuoco in Italia ha messo;</l>
<l>e in due fiere battaglie ha duo re morti,</l>
<l>Manfredi prima, e Coradino appresso.</l>
<l>Poi la sua gente, che con mille torti</l>
<l>sembra tenere il nuovo regno oppresso,</l>
<l>di qua e di là per le città divisa,</l>
<l>vedete a un suon di vespro tutta uccisa. -</l>
</lg>
<lg type="ottava"><head>21</head>
<l>Lor mostra poi (ma vi parea intervallo</l>
<l>di molti e molti, non ch'anni, ma lustri)</l>
<l>scender dai monti un capitano Gallo,</l>
<l>e romper guerra ai gran Visconti illustri;</l>
<l>e con gente francesca a piè e a cavallo</l>
<l>par ch'Alessandria intorno cinga e lustri;</l>
<l>e che 'l duca il presidio dentro posto,</l>
<l>e fuor abbia l'aguato un po' discosto;</l>
</lg>
<lg type="ottava"><head>22</head>
<l>e la gente di Francia malaccorta,</l>
<l>tratta con arte ove la rete è tesa,</l>
<l>col conte Armeniaco, la cui scorta</l>
<l>l'avea condotta all'infelice impresa,</l>
<l>giaccia per tutta la campagna morta,</l>
<l>parte sia tratta in Alessandria presa:</l>
<l>e di sangue non men che d'acqua grosso,</l>
<l>il Tanaro si vede il Po far rosso.</l>
</lg>
<lg type="ottava"><head>23</head>
<l>Un, detto de la Marca, e tre Angioini</l>
<l>mostra l'un dopo l'altro, e dice: - Questi</l>
<l>a Bruci, a Dauni, a Marsi, a Salentini</l>
<l>vedete come son spesso molesti.</l>
<l>Ma né de' Franchi val né de' Latini</l>
<l>aiuto sì, ch'alcun di lor vi resti:</l>
<l>ecco li caccia fuor del regno, quante</l>
<l>volte vi vanno, Alfonso e poi Ferrante.</l>
</lg>
<lg type="ottava"><head>24</head>
<l>Vedete Carlo ottavo, che discende</l>
<l>da l'Alpe, e seco ha il fior di tutta Francia,</l>
<l>che passa il Liri e tutto 'l regno prende</l>
<l>senza mai stringer spada o abbassar lancia,</l>
<l>fuor che lo scoglio ch'a Tifeo si stende</l>
<l>su le braccia, sul petto e su la pancia;</l>
<l>che del buon sangue d'Avalo al contrasto</l>
<l>la virtù trova d'Inico del Vasto. -</l>
</lg>
<lg type="ottava"><head>25</head>
<l>Il signor de la ròcca, che venìa</l>
<l>quest'istoria additando a Bradamante,</l>
<l>mostrato che l'ebbe Ischia, disse: - Pria</l>
<l>ch'a vedere altro più vi meni avante,</l>
<l>io vi dirò quel ch'a me dir solia</l>
<l>il bisavolo mio, quand'io era infante,</l>
<l>e quel che similmente mi dicea</l>
<l>che da suo padre udito anch'esso avea;</l>
</lg>
<lg type="ottava"><head>26</head>
<l>e 'l padre suo da un altro, o padre o fosse</l>
<l>avolo, e l'un da l'altro sin a quello</l>
<l>ch'a udirlo da quel proprio ritrovosse,</l>
<l>che l'imagini fe' senza pennello,</l>
<l>che qui vedete bianche, azzurre e rosse:</l>
<l>udì che, quando al re mostrò il castello</l>
<l>ch'or mostro a voi su quest'altiero scoglio,</l>
<l>gli disse quel ch'a voi riferir voglio.</l>
</lg>
<lg type="ottava"><head>27</head>
<l>Udì che gli dicea ch'in questo loco</l>
<l>di quel buon cavallier che lo difende</l>
<l>con tanto ardir, che par disprezzi il fuoco</l>
<l>che d'ogn'intorno e sino al Faro incende,</l>
<l>nascer debbe in quei tempi o dopo poco</l>
<l>(e ben gli disse l'anno e le calende)</l>
<l>un cavalliero, a cui sarà secondo</l>
<l>ogn'altro che sin qui sia stato al mondo.</l>
</lg>
<lg type="ottava"><head>28</head>
<l>Non fu Nireo sì bel, non sì eccellente</l>
<l>di forze Achille, e non sì ardito Ulisse,</l>
<l>non sì veloce Lada, non prudente</l>
<l>Nestor, che tanto seppe e tanto visse,</l>
<l>non tanto liberal, tanto clemente,</l>
<l>l'antica fama Cesare descrisse;</l>
<l>che verso l'uom ch'in Ischia nascer deve,</l>
<l>non abbia ogni lor vanto a restar lieve.</l>
</lg>
<lg type="ottava"><head>29</head>
<l>E se si gloriò l'antiqua Creta,</l>
<l>quando il nipote in lei nacque di Celo,</l>
<l>se Tebe fece Ercole e Bacco lieta,</l>
<l>se si vantò dei duo gemelli Delo;</l>
<l>né questa isola avrà da starsi cheta,</l>
<l>che non s'esalti e non si levi in cielo,</l>
<l>quando nascerà in lei quel gran marchese</l>
<l>ch'avrà sì d'ogni grazia il ciel cortese.</l>
</lg>
<lg type="ottava"><head>30</head>
<l>Merlin gli disse, e replicògli spesso,</l>
<l>ch'era serbato a nascere all'etade</l>
<l>che più il romano Imperio saria oppresso,</l>
<l>acciò per lui tornasse in libertade.</l>
<l>Ma perché alcuno de' suoi gesti appresso</l>
<l>vi mostrerò, predirli non accade. -</l>
<l>Così disse; e tornò all'istoria dove</l>
<l>di Carlo si vedean l'inclite prove.</l>
</lg>
<lg type="ottava"><head>31</head>
<l>- Ecco (dicea) si pente Ludovico</l>
<l>d'aver fatto in Italia venir Carlo;</l>
<l>che sol per travagliar l'emulo antico</l>
<l>chiamato ve l'avea, non per cacciarlo;</l>
<l>e se gli scuopre al ritornar nimico</l>
<l>con Veneziani in lega, e vuol pigliarlo.</l>
<l>Ecco la lancia il re animoso abbassa,</l>
<l>apre la strada e, lor mal grado, passa.</l>
</lg>
<lg type="ottava"><head>32</head>
<l>Ma la sua gente ch'a difesa resta</l>
<l>del nuovo regno, ha ben contraria sorte;</l>
<l>che Ferrante, con l'opra che gli presta</l>
<l>il signor mantuan, torna sì forte,</l>
<l>ch'in pochi mesi non ne lascia testa,</l>
<l>o in terra o in mar, che non sia messa a morte</l>
<l>poi per un uom che gli è con fraude estinto</l>
<l>non par che senta il gaudio d'aver vinto. -</l>
</lg>
<lg type="ottava"><head>33</head>
<l>Così dicendo, mostragli il marchese</l>
<l>Alfonso di Pescara, e dice: - Dopo</l>
<l>che costui comparito in mille imprese</l>
<l>sarà più risplendente che piropo,</l>
<l>ecco qui ne l'insidie che gli ha tese</l>
<l>con un trattato doppio il rio Etiopo,</l>
<l>come scannato di saetta cade</l>
<l>il miglior cavallier di quella etade. -</l>
</lg>
<lg type="ottava"><head>34</head>
<l>Poi mostra ove il duodecimo Luigi</l>
<l>passa con scorta italiana i monti,</l>
<l>e svelto il Moro, pon la Fiordaligi</l>
<l>nel fecondo terren già de' Visconti.</l>
<l>Indi manda sua gente pei vestigi</l>
<l>di Carlo, a far sul Garigliano i ponti;</l>
<l>la quale appresso andar rotta e dispersa</l>
<l>si vede, e morta, e nel fiume summersa.</l>
</lg>
<lg type="ottava"><head>35</head>
<l>- Vedete in Puglia non minor macello</l>
<l>de l'esercito franco in fuga volto;</l>
<l>e Consalvo Ferrante ispano è quello</l>
<l>che due volte alla trappola l'ha colto.</l>
<l>E come qui turbato, così bello</l>
<l>mostra Fortuna al re Luigi il volto</l>
<l>nel ricco pian che, fin dove Adria stride,</l>
<l>tra l'Apenino e l'Alpe il Po divide. -</l>
</lg>
<lg type="ottava"><head>36</head>
<l>Così dicendo, se stesso riprende</l>
<l>che quel ch'avea a dir prima abbia lasciato;</l>
<l>e torna a dietro, e mostra uno che vende</l>
<l>il castel che 'l signor suo gli avea dato;</l>
<l>mostra il perfido Svizzero che prende</l>
<l>colui ch'a sua difesa l'ha assoldato:</l>
<l>le quai due cose, senza abbassar lancia,</l>
<l>han dato la vittoria al re di Francia.</l>
</lg>
<lg type="ottava"><head>37</head>
<l>Poi mostra Cesar Borgia col favore</l>
<l>di questo re farsi in Italia grande;</l>
<l>ch'ogni baron di Roma, ogni signore</l>
<l>suggietto a lei, par ch'in esilio mande.</l>
<l>Poi mostra il re che di Bologna fuore</l>
<l>leva la Sega, e vi fa entrar le Giande;</l>
<l>poi come volge i Genovesi in fuga</l>
<l>fatti ribelli, e la città suggiuga.</l>
</lg>
<lg type="ottava"><head>38</head>
<l>- Vedete (dice poi) di gente morta</l>
<l>coperta in Giaradada la campagna.</l>
<l>Par ch'apra ogni cittade al re la porta,</l>
<l>e che Venezia a pena vi rimagna.</l>
<l>Vedete come al papa non comporta</l>
<l>che, passati i confini di Romagna,</l>
<l>Modana al duca di Ferrara toglia,</l>
<l>né qui si fermi, e 'l resto tor gli voglia:</l>
</lg>
<lg type="ottava"><head>39</head>
<l>e fa, all'incontro, a lui Bologna tôrre;</l>
<l>che v'entra la Bentivola famiglia.</l>
<l>Vedete il campo de' Francesi porre</l>
<l>a sacco Brescia, poi che la ripiglia;</l>
<l>e quasi a un tempo Felsina soccorre,</l>
<l>e 'l campo ecclesiastico sgombiglia:</l>
<l>e l'uno e l'altro poi nei luoghi bassi</l>
<l>par si riduca del lito de Chiassi.</l>
</lg>
<lg type="ottava"><head>40</head>
<l>Di qua la Francia, e di là il campo ingrossa</l>
<l>la gente ispana; e la battaglia è grande.</l>
<l>Cader si vede e far la terra rossa</l>
<l>la gente d'arme in amendua le bande.</l>
<l>Piena di sangue uman pare ogni fossa:</l>
<l>Marte sta in dubbio u' la vittoria mande.</l>
<l>Per virtù d'un Alfonso al fin si vede</l>
<l>che resta il Franco, e che l'Ispano cede,</l>
</lg>
<lg type="ottava"><head>41</head>
<l>e che Ravenna saccheggiata resta.</l>
<l>Si morde il papa per dolor le labbia,</l>
<l>e fa da' monti, a guisa di tempesta,</l>
<l>scendere in fretta una tedesca rabbia,</l>
<l>ch'ogni Francese, senza mai far testa,</l>
<l>di qua da l'Alpe par che cacciat'abbia,</l>
<l>e che posto un rampollo abbia del Moro</l>
<l>nel giardino onde svelse i Gigli d'oro.</l>
</lg>
<lg type="ottava"><head>42</head>
<l>Ecco torna il Francese: eccolo rotto</l>
<l>da l'infedele Elvezio ch'in suo aiuto</l>
<l>con troppo rischio ha il giovine condotto,</l>
<l>del quale il padre avea preso e venduto.</l>
<l>Vedete poi l'esercito, che sotto</l>
<l>la ruota di Fortuna era caduto,</l>
<l>creato il novo re, che si prepara</l>
<l>de l'onta vendicar ch'ebbe a Novara:</l>
</lg>
<lg type="ottava"><head>43</head>
<l>e con migliore auspizio ecco ritorna.</l>
<l>Vedete il re Francesco inanzi a tutti,</l>
<l>che così rompe a' Svizzeri le corna,</l>
<l>che poco resta a non gli aver distrutti:</l>
<l>sì che 'l titolo mai più non gli adorna,</l>
<l>ch'usurpato s'avran quei villan brutti,</l>
<l>che domator de' principi, e difesa</l>
<l>si nomeran de la cristiana Chiesa.</l>
</lg>
<lg type="ottava"><head>44</head>
<l>Ecco, mal grado de la lega, prende</l>
<l>Milano, e accorda il giovene Sforzesco.</l>
<l>Ecco Borbon che la città difende</l>
<l>pel re di Francia dal furor tedesco.</l>
<l>Eccovi poi, che mentre altrove attende</l>
<l>ad altre magne imprese il re Francesco,</l>
<l>né sa quanta superbia e crudeltade</l>
<l>usino i suoi, gli è tolta la cittade.</l>
</lg>
<lg type="ottava"><head>45</head>
<l>Ecco un altro Francesco ch'assimiglia</l>
<l>di virtù all'avo, e non di nome solo;</l>
<l>che, fatto uscirne i Galli, si ripiglia</l>
<l>col favor de la Chiesa il patrio suolo.</l>
<l>Francia anco torna, ma ritien la briglia,</l>
<l>né scorre Italia, come suole, a volo;</l>
<l>che 'l bon duca di Mantua sul Ticino</l>
<l>le chiude il passo, e le taglia il camino.</l>
</lg>
<lg type="ottava"><head>46</head>
<l>Federico, ch'ancor non ha la guancia</l>
<l>de' primi fiori sparsa, si fa degno</l>
<l>di gloria eterna, ch'abbia con la lancia,</l>
<l>ma più con diligenzia e con ingegno,</l>
<l>Pavia difesa dal furor di Francia,</l>
<l>e del Leon del mar rotto il disegno.</l>
<l>Vedete duo marchesi, ambi terrore</l>
<l>di nostre genti, ambi d'Italia onore;</l>
</lg>
<lg type="ottava"><head>47</head>
<l>ambi d'un sangue, ambi in un nido nati.</l>
<l>Di quel marchese Alfonso il primo è figlio,</l>
<l>il qual tratto dal Negro negli aguati,</l>
<l>vedeste il terren far di sé vermiglio.</l>
<l>Vedete quante volte son cacciati</l>
<l>d'Italia i Franchi pel costui consiglio.</l>
<l>L'altro di sì benigno e lieto aspetto</l>
<l>il Vasto signoreggia, e Alfonso è detto.</l>
</lg>
<lg type="ottava"><head>48</head>
<l>Questo è il buon cavallier, di cui dicea,</l>
<l>quando l'isola d'Ischia vi mostrai,</l>
<l>che già profetizzando detto avea</l>
<l>Merlino a Fieramonte cose assai:</l>
<l>che diferire a nascere dovea</l>
<l>nel tempo che d'aiuto più che mai</l>
<l>l'afflitta Italia, la Chiesa e l'Impero</l>
<l>contra ai barbari insulti avria mistiero.</l>
</lg>
<lg type="ottava"><head>49</head>
<l>Costui dietro al cugin suo di Pescara</l>
<l>con l'auspicio di Prosper Colonnese,</l>
<l>vedete come la Bicocca cara</l>
<l>fa parere all'Elvezio e più al Francese.</l>
<l>Ecco di nuovo Francia si prepara</l>
<l>di ristaurar le mal successe imprese:</l>
<l>scende il re con un campo in Lombardia,</l>
<l>un altro per pigliar Napoli invia.</l>
</lg>
<lg type="ottava"><head>50</head>
<l>Ma quella che di noi fa come il vento</l>
<l>d'arida polve, che l'aggira in volta,</l>
<l>la leva fin al cielo, e in un momento</l>
<l>a terra la ricaccia, onde l'ha tolta;</l>
<l>fa ch'intorno a Pavia crede di cento</l>
<l>mila persone aver fatto raccolta</l>
<l>il re, che mira a quel che di man gli esce,</l>
<l>non se la gente sua si scema o cresce.</l>
</lg>
<lg type="ottava"><head>51</head>
<l>Così per colpa de' ministri avari,</l>
<l>e per bontà del re che se ne fida,</l>
<l>sotto l'insegne si raccoglion rari,</l>
<l>quando la notte il campo all'arme grida,</l>
<l>che si vede assalir dentro ai ripari</l>
<l>dal sagace Spagnuol, che con la guida</l>
<l>di duo del sangue d'Avalo ardiria</l>
<l>farsi nel cielo e ne lo 'nferno via.</l>
</lg>
<lg type="ottava"><head>52</head>
<l>Vedete il meglio de la nobiltade</l>
<l>di tutta Francia alla campagna estinto.</l>
<l>Vedete quante lance e quante spade</l>
<l>han d'ogn'intorno il re animoso cinto;</l>
<l>vedete che 'l destrier sotto gli cade:</l>
<l>né per questo si rende o chiama vinto,</l>
<l>ben ch'a lui solo attenda, a lui sol corra</l>
<l>lo stuol nimico, e non è chi 'l soccorra.</l>
</lg>
<lg type="ottava"><head>53</head>
<l>Il re gagliardo si difende a piede,</l>
<l>e tutto de l'ostil sangue si bagna:</l>
<l>ma virtù al fine a troppa forza cede.</l>
<l>Ecco il re preso, et eccolo in Ispagna:</l>
<l>et a quel di Pescara dar si vede,</l>
<l>et a chi mai da lui non si scompagna,</l>
<l>a quel del Vasto, le prime corone</l>
<l>del campo rotto e del gran re prigione.</l>
</lg>
<lg type="ottava"><head>54</head>
<l>Rotto a Pavia l'un campo, l'altro ch'era,</l>
<l>per dar travaglio a Napoli, in camino,</l>
<l>restar si vede, come, se la cera</l>
<l>gli manca o l'oglio, resta il lumicino.</l>
<l>Ecco che 'l re ne la prigione ibera</l>
<l>lascia i figliuoli, e torna al suo domìno:</l>
<l>ecco fa a un tempo egli in Italia guerra;</l>
<l>ecco altri la fa a lui ne la sua terra.</l>
</lg>
<lg type="ottava"><head>55</head>
<l>Vedete gli omicidii e le rapine</l>
<l>in ogni parte far Roma dolente;</l>
<l>e con incendi e stupri le divine</l>
<l>e le profane cose ire ugualmente.</l>
<l>Il campo de la lega le ruine</l>
<l>mira d'appresso, e 'l pianto e 'l grido sente;</l>
<l>e dove ir dovria inanzi, torna indietro,</l>
<l>e prender lascia il successor di Pietro.</l>
</lg>
<lg type="ottava"><head>56</head>
<l>Manda Lotrecco il re con nuove squadre,</l>
<l>non più per fare in Lombardia l'impresa,</l>
<l>ma per levar de le mani empie e ladre</l>
<l>il capo e l'altre membra de la Chiesa;</l>
<l>che tarda sì, che trova al Santo Padre</l>
<l>non esser più la libertà contesa.</l>
<l>Assedia la cittade ove sepolta</l>
<l>è la sirena, e tutto il regno volta.</l>
</lg>
<lg type="ottava"><head>57</head>
<l>Ecco l'armata imperial si scioglie</l>
<l>per dar soccorso alla città assediata;</l>
<l>et ecco il Doria che la via le toglie,</l>
<l>e l'ha nel mar sommersa, arsa e spezzata.</l>
<l>Ecco Fortuna come cangia voglie,</l>
<l>sin qui a' Francesi sì propizia stata;</l>
<l>che di febbre gli uccide, e non di lancia,</l>
<l>sì che di mille un non ne torna in Francia. -</l>
</lg>
<lg type="ottava"><head>58</head>
<l>La sala queste et altre istorie molte,</l>
<l>che tutte saria lungo riferire,</l>
<l>in varii e bei colori avea raccolte;</l>
<l>ch'era ben tal che le potea capire.</l>
<l>Tornano a rivederle due e tre volte,</l>
<l>né par che se ne sappiano partire;</l>
<l>e rilegon più volte quel ch'in oro</l>
<l>si vedea scritto sotto il bel lavoro.</l>
</lg>
<lg type="ottava"><head>59</head>
<l>Le belle donne e gli altri quivi stati</l>
<l>mirando e ragionando insieme un pezzo,</l>
<l>fur dal signore a riposar menati,</l>
<l>ch'onorar gli osti suoi molt'era avezzo.</l>
<l>Già sendo tutti gli altri addormentati,</l>
<l>Bradamante a corcar si va da sezzo,</l>
<l>e si volta or su questo or su quel fianco,</l>
<l>né può dormir sul destro né sul manco.</l>
</lg>
<lg type="ottava"><head>60</head>
<l>Pur chiude alquanto appresso all'alba i lumi,</l>
<l>e di veder le pare il suo Ruggiero,</l>
<l>il qual le dica: - Perché ti consumi,</l>
<l>dando credenza a quel che non è vero?</l>
<l>Tu vedrai prima all'erta andare i fiumi,</l>
<l>ch'ad altri mai, ch'a te, volga il pensiero.</l>
<l>S'io non amassi te, né il cor potrei</l>
<l>né le pupille amar degli occhi miei. -</l>
</lg>
<lg type="ottava"><head>61</head>
<l>E par che le suggiunga: - Io son venuto</l>
<l>per battezzarmi e far quanto ho promesso;</l>
<l>e s'io son stato tardi, m'ha tenuto</l>
<l>altra ferita, che d'amore, oppresso. -</l>
<l>Fuggesi in questo il sonno, né veduto</l>
<l>è più Ruggier che se ne va con esso.</l>
<l>Rinuova allora i pianti la donzella,</l>
<l>e ne la mente sua così favella:</l>
</lg>
<lg type="ottava"><head>62</head>
<l>- Fu quel che piacque, un falso sogno; e questo</l>
<l>che mi tormenta, ahi lassa! è un veggiar vero.</l>
<l>Il ben fu sogno a dileguarsi presto,</l>
<l>ma non è sogno il martìre aspro e fiero.</l>
<l>Perch'or non ode e vede il senso desto</l>
<l>quel ch'udire e veder parve al pensiero?</l>
<l>A che condizione, occhi miei, sète,</l>
<l>che chiusi il ben, e aperti il mal vedete?</l>
</lg>
<lg type="ottava"><head>63</head>
<l>Il dolce sonno mi promise pace,</l>
<l>ma l'amaro veggiar mi torna in guerra:</l>
<l>il dolce sonno è ben stato fallace,</l>
<l>ma l'amaro veggiare, ohimè! non erra.</l>
<l>Se 'l vero annoia, e il falso sì mi piace,</l>
<l>non oda o vegga mai più vero in terra:</l>
<l>se 'l dormir mi dà gaudio, e il veggiar guai,</l>
<l>possa io dormir senza destarmi mai.</l>
</lg>
<lg type="ottava"><head>64</head>
<l>O felice animai ch'un sonno forte</l>
<l>sei mesi tien senza mai gli occhi aprire!</l>
<l>Che s'assimigli tal sonno alla morte,</l>
<l>tal veggiare alla vita, io non vo' dire;</l>
<l>ch'a tutt'altre contraria la mia sorte</l>
<l>sente morte a veggiar, vita a dormire:</l>
<l>ma s'a tal sonno morte s'assimiglia,</l>
<l>deh, Morte, or ora chiudimi le ciglia! -</l>
</lg>
<lg type="ottava"><head>65</head>
<l>De l'orizzonte il sol fatte avea rosse</l>
<l>l'estreme parti, e dileguato intorno</l>
<l>s'eran le nubi, e non parea che fosse</l>
<l>simile all'altro il cominciato giorno;</l>
<l>quando svegliata Bradamante armosse</l>
<l>per fare a tempo al suo camin ritorno,</l>
<l>rendute avendo grazie a quel signore</l>
<l>del buono albergo e de l'avuto onore.</l>
</lg>
<lg type="ottava"><head>66</head>
<l>E trovò che la donna messaggiera,</l>
<l>con damigelle sue, con suoi scudieri</l>
<l>uscita de la ròcca, venut'era</l>
<l>là dove l'attendean quei tre guerrieri;</l>
<l>quei che con l'asta d'oro essa la sera</l>
<l>fatto avea riversar giù dei destrieri,</l>
<l>e che patito avean con gran disagio</l>
<l>la notte l'acqua e il vento e il ciel malvagio.</l>
</lg>
<lg type="ottava"><head>67</head>
<l>Arroge a tanto mal, ch'a corpo vòto</l>
<l>et essi e i lor cavalli eran rimasi,</l>
<l>battendo i denti e calpestando il loto:</l>
<l>ma quasi lor più incresce, e senza quasi</l>
<l>incresce e preme più, che farà noto</l>
<l>la messaggiera, appresso agli altri casi,</l>
<l>alla sua donna, che la prima lancia</l>
<l>gli abbia abbattuti, c'han trovata in Francia.</l>
</lg>
<lg type="ottava"><head>68</head>
<l>E presti o di morire, o di vendetta</l>
<l>subito far del ricevuto oltraggio,</l>
<l>acciò la messaggiera, che fu detta</l>
<l>Ullania, che nomata più non aggio,</l>
<l>la mala opinion ch'avea concetta</l>
<l>forse di lor, si tolga del coraggio,</l>
<l>la figliuola d'Amon sfidano a giostra,</l>
<l>tosto che fuor del ponte ella si mostra;</l>
</lg>
<lg type="ottava"><head>69</head>
<l>non pensando però che sia donzella,</l>
<l>che nessun gesto di donzella avea.</l>
<l>Bradamante ricusa, come quella</l>
<l>ch'in fretta gìa, né soggiornar volea.</l>
<l>Pur tanto e tanto fur molesti, ch'ella,</l>
<l>che negar senza biasmo non potea,</l>
<l>abbassò l'asta, et a tre colpi in terra</l>
<l>li mandò tutti; e qui finì la guerra:</l>
</lg>
<lg type="ottava"><head>70</head>
<l>che senza più voltarsi mostrò loro</l>
<l>lontan le spalle, e dileguossi tosto.</l>
<l>Quei che, per guadagnar lo scudo d'oro,</l>
<l>di paese venian tanto discosto,</l>
<l>poi che senza parlar ritti si fôro,</l>
<l>che ben l'avean con ogni ardir deposto,</l>
<l>stupefatti parean di maraviglia,</l>
<l>né verso Ullania ardian d'alzar le ciglia;</l>
</lg>
<lg type="ottava"><head>71</head>
<l>che con lei molte volte per camino</l>
<l>dato s'avean troppo orgogliosi vanti:</l>
<l>che non è cavallier né paladino</l>
<l>ch'al minor di lor tre durasse avanti.</l>
<l>La donna, perché ancor più a capo chino</l>
<l>vadano, e più non sian così arroganti,</l>
<l>fa lor saper che fu femina quella,</l>
<l>non paladin, che li levò di sella.</l>
</lg>
<lg type="ottava"><head>72</head>
<l>- Or che dovete (diceva ella), quando</l>
<l>così v'abbia una femina abbattuti,</l>
<l>pensar che sia Rinaldo o che sia Orlando,</l>
<l>non senza causa in tant'onore avuti?</l>
<l>S'un d'essi avrà lo scudo, io vi domando</l>
<l>se migliori di quel che siate suti</l>
<l>contra una donna, contra lor sarete?</l>
<l>Nol credo io già, né voi forse il credete.</l>
</lg>
<lg type="ottava"><head>73</head>
<l>Questo vi può bastar; né vi bisogna</l>
<l>del valor vostro aver più chiara prova:</l>
<l>e quel di voi che temerario aggogna</l>
<l>far di sé in Francia esperienzia nuova,</l>
<l>cerca giungere il danno alla vergogna</l>
<l>in che ieri et oggi s'è trovato e trova;</l>
<l>se forse egli non stima utile e onore,</l>
<l>qualor per man di tai guerrier si muore. -</l>
</lg>
<lg type="ottava"><head>74</head>
<l>Poi che ben certi i cavallieri fece</l>
<l>Ullania, che quell'era una donzella,</l>
<l>la qual fatto avea nera più che pece</l>
<l>la fama lor, ch'esser solea sì bella;</l>
<l>e dove una bastava, più di diece</l>
<l>persone il detto confermâr di quella;</l>
<l>essi fur per voltar l'arme in se stessi,</l>
<l>da tal dolor, da tanta rabbia oppressi.</l>
</lg>
<lg type="ottava"><head>75</head>
<l>E da lo sdegno e da la furia spinti,</l>
<l>l'arme si spoglian, quante n'hanno indosso;</l>
<l>né si lascian la spada onde eran cinti,</l>
<l>e del castel la gittano nel fosso:</l>
<l>e giuran, poi che gli ha una donna vinti,</l>
<l>e fatto sul terren battere il dosso,</l>
<l>che, per purgar sì grave error, staranno</l>
<l>senza mai vestir l'arme intero un anno;</l>
</lg>
<lg type="ottava"><head>76</head>
<l>e che n'andranno a piè pur tuttavia,</l>
<l>o sia la strada piana, o scenda e saglia;</l>
<l>né, poi che l'anno anco finito sia,</l>
<l>saran per cavalcare o vestir maglia,</l>
<l>s'altr'arme, altro destrier da lor non fia</l>
<l>guadagnato per forza di battaglia.</l>
<l>Così senz'arme, per punir lor fallo,</l>
<l>essi a piè se n'andâr, gli altri a cavallo.</l>
</lg>
<lg type="ottava"><head>77</head>
<l>Bradamante la sera ad un castello</l>
<l>ch'alla via di Parigi si ritrova,</l>
<l>di Carlo e di Rinaldo suo fratello,</l>
<l>ch'avean rotto Agramante, udì la nuova.</l>
<l>Quivi ebbe buona mensa e buono ostello:</l>
<l>ma questo et ogn'altro agio poco giova;</l>
<l>che poco mangia e poco dorme, e poco,</l>
<l>non che posar, ma ritrovar può loco.</l>
</lg>
<lg type="ottava"><head>78</head>
<l>Non però di costei voglio dir tanto,</l>
<l>ch'io non ritorni a quei duo cavallieri</l>
<l>che d'accordo legato aveano a canto</l>
<l>la solitaria fonte i duo destrieri.</l>
<l>La pugna lor, di che vo' dirvi alquanto,</l>
<l>non è per acquistar terre né imperi,</l>
<l>ma perché Durindana il più gagliardo</l>
<l>abbia ad avere, e a cavalcar Baiardo.</l>
</lg>
<lg type="ottava"><head>79</head>
<l>Senza che tromba o segno altro accennasse</l>
<l>quando a muover s'avean, senza maestro</l>
<l>che lo schermo e 'l ferir lor ricordasse,</l>
<l>e lor pungesse il cor d'animoso estro,</l>
<l>l'uno e l'altro d'accordo il ferro trasse,</l>
<l>e si venne a trovare agile e destro.</l>
<l>I spessi e gravi colpi a farsi udire</l>
<l>incominciaro, et a scaldarsi l'ire.</l>
</lg>
<lg type="ottava"><head>80</head>
<l>Due spade altre non so per prova elette</l>
<l>ad esser ferme e solide e ben dure,</l>
<l>ch'a tre colpi di quei si fosser rette,</l>
<l>ch'erano fuor di tutte le misure:</l>
<l>ma quelle fur di tempre sì perfette,</l>
<l>per tante esperienzie sì sicure,</l>
<l>che ben poteano insieme riscontrarsi</l>
<l>con mille colpi e più, senza spezzarsi.</l>
</lg>
<lg type="ottava"><head>81</head>
<l>Or qua Rinaldo, or là mutando il passo,</l>
<l>con gran destrezza e molta industria et arte</l>
<l>fuggia di Durindana il gran fracasso,</l>
<l>che sa ben come spezza il ferro e parte.</l>
<l>Ferìa maggior percosse il re Gradasso;</l>
<l>ma quasi tutte al vento erano sparte:</l>
<l>se coglieva talor, coglieva in loco</l>
<l>ove potea gravare e nuocer poco.</l>
</lg>
<lg type="ottava"><head>82</head>
<l>L'altro con più ragion sua spada inchina,</l>
<l>e fa spesso al pagan stordir le braccia;</l>
<l>e quando ai fianchi e quando ove confina</l>
<l>la corazza con l'elmo, gli la caccia:</l>
<l>ma trova l'armatura adamantina,</l>
<l>sì ch'una maglia non ne rompe o straccia.</l>
<l>Se dura e forte la ritrova tanto,</l>
<l>avvien perch'ella è fatta per incanto.</l>
</lg>
<lg type="ottava"><head>83</head>
<l>Senza prender riposo erano stati</l>
<l>gran pezzo tanto alla battaglia fisi,</l>
<l>che volti gli occhi in nessun mai de' lati</l>
<l>aveano, fuor che nei turbati visi;</l>
<l>quando da un'altra zuffa distornati,</l>
<l>e da tanto furor furon divisi:</l>
<l>ambi voltaro a un gran strepito il ciglio,</l>
<l>e videro Baiardo in gran periglio.</l>
</lg>
<lg type="ottava"><head>84</head>
<l>Vider Baiardo a zuffa con un mostro</l>
<l>ch'era più di lui grande, et era augello:</l>
<l>avea più lungo di tre braccia il rostro;</l>
<l>l'altre fattezze avea di vipistrello;</l>
<l>avea la piuma negra come inchiostro;</l>
<l>avea l'artiglio grande, acuto e fello;</l>
<l>occhi di fuoco, e sguardo avea crudele;</l>
<l>l'ale avea grandi, che parean due vele.</l>
</lg>
<lg type="ottava"><head>85</head>
<l>Forse era vero augel, ma non so dove</l>
<l>o quando un altro ne sia stato tale.</l>
<l>Non ho veduto mai, né letto altrove,</l>
<l>fuor ch'in Turpin, d'un sì fatto animale:</l>
<l>questo rispetto a credere mi muove,</l>
<l>che l'augel fosse un diavolo infernale</l>
<l>che Malagigi in quella forma trasse,</l>
<l>acciò che la battaglia disturbasse.</l>
</lg>
<lg type="ottava"><head>86</head>
<l>Rinaldo il credette anco, e gran parole</l>
<l>e sconcie poi con Malagigi n'ebbe.</l>
<l>Egli già confessar non glielo vuole;</l>
<l>e perché tor di colpa si vorrebbe,</l>
<l>giura pel lume che dà lume al sole,</l>
<l>che di questo imputato esser non debbe.</l>
<l>Fosse augello o demonio, il mostro scese</l>
<l>sopra Baiardo, e con l'artiglio il prese.</l>
</lg>
<lg type="ottava"><head>87</head>
<l>Le redine il destrier, ch'era possente,</l>
<l>subito rompe, e con sdegno e con ira</l>
<l>contra l'augello i calci adopra e 'l dente;</l>
<l>ma quel veloce in aria si ritira:</l>
<l>indi ritorna, e con l'ugna pungente</l>
<l>lo va battendo, e d'ogn'intorno aggira.</l>
<l>Baiardo offeso, e che non ha ragione</l>
<l>di schermo alcun, ratto a fuggir si pone.</l>
</lg>
<lg type="ottava"><head>88</head>
<l>Fugge Baiardo alla vicina selva,</l>
<l>e va cercando le più spesse fronde.</l>
<l>Segue di sopra la pennuta belva</l>
<l>con gli occhi fisi ove la via seconde;</l>
<l>ma pure il buon destrier tanto s'inselva,</l>
<l>ch'al fin sotto una grotta si nasconde.</l>
<l>Poi che l'alato ne perde la traccia,</l>
<l>ritorna in cielo, e cerca nuova caccia.</l>
</lg>
<lg type="ottava"><head>89</head>
<l>Rinaldo e 'l re Gradasso, che partire</l>
<l>veggono la cagion de la lor pugna,</l>
<l>restan d'accordo quella differire</l>
<l>fin che Baiardo salvino da l'ugna</l>
<l>che per la scura selva il fa fuggire;</l>
<l>con patto, che qual d'essi lo raggiugna,</l>
<l>a quella fonte lo restituisca,</l>
<l>ove la lite lor poi si finisca.</l>
</lg>
<lg type="ottava"><head>90</head>
<l>Seguendo, si partîr da la fontana,</l>
<l>l'erbe novellamente in terra peste.</l>
<l>Molto da lor Baiardo s'allontana,</l>
<l>ch'ebbon le piante in seguir lui mal preste.</l>
<l>Gradasso, che non lungi avea l'alfana,</l>
<l>sopra vi salse, e per quelle foreste</l>
<l>molto lontano il paladin lasciosse,</l>
<l>tristo e peggio contento che mai fosse.</l>
</lg>
<lg type="ottava"><head>91</head>
<l>Rinaldo perdé l'orme in pochi passi</l>
<l>del suo destrier, che fe' strano viaggio;</l>
<l>ch'andò rivi cercando, arbori e sassi,</l>
<l>il più spinoso luogo, il più selvaggio,</l>
<l>acciò che da quella ugna si celassi,</l>
<l>che cadendo dal ciel gli facea oltraggio.</l>
<l>Rinaldo, dopo la fatica vana</l>
<l>ritornò ad aspettarlo alla fontana,</l>
</lg>
<lg type="ottava"><head>92</head>
<l>se da Gradasso vi fosse condutto,</l>
<l>sì come tra lor dianzi si convenne.</l>
<l>Ma poi che far si vide poco frutto,</l>
<l>dolente e a piedi in campo se ne venne.</l>
<l>Or torniamo a quell'altro, al quale in tutto</l>
<l>diverso da Rinaldo il caso avvenne.</l>
<l>Non per ragion, ma per suo gran destino</l>
<l>sentì anitrire il buon destrier vicino;</l>
</lg>
<lg type="ottava"><head>93</head>
<l>e lo trovò ne la spelonca cava,</l>
<l>da l'avuta paura anco sì oppresso,</l>
<l>ch'uscire allo scoperto non osava:</l>
<l>perciò l'ha in suo potere il pagan messo.</l>
<l>Ben de la convenzion si raccordava,</l>
<l>ch'alla fonte tornar dovea con esso;</l>
<l>ma non è più disposto d'osservarla,</l>
<l>e così in mente sua tacito parla:</l>
</lg>
<lg type="ottava"><head>94</head>
<l>- Abbial chi aver lo vuol con lite e guerra:</l>
<l>io d'averlo con pace più disio.</l>
<l>Da l'uno all'altro capo de la terra</l>
<l>già venni, e sol per far Baiardo mio.</l>
<l>Or ch'io l'ho in mano, ben vaneggia et erra</l>
<l>chi crede che depor lo volesse io.</l>
<l>Se Rinaldo lo vuol, non disconviene,</l>
<l>come io già in Francia, or s'egli in India viene.</l>
</lg>
<lg type="ottava"><head>95</head>
<l>Non men sicura a lui fia Sericana,</l>
<l>che già due volte Francia a me sia stata. -</l>
<l>Così dicendo, per la via più piana</l>
<l>ne venne in Arli, e vi trovò l'armata;</l>
<l>e quindi con Baiardo e Durindana</l>
<l>si partì sopra una galea spalmata.</l>
<l>Ma questo a un'altra volta; ch'or Gradasso,</l>
<l>Rinaldo e tutta Francia a dietro lasso.</l>
</lg>
<lg type="ottava"><head>96</head>
<l>Voglio Astolfo seguir, ch'a sella e a morso,</l>
<l>a uso facea andar di palafreno</l>
<l>l'ippogrifo per l'aria a sì gran corso,</l>
<l>che l'aquila e il falcon vola assai meno.</l>
<l>Poi che de' Galli ebbe il paese scorso</l>
<l>da un mare a l'altro e da Pirene al Reno,</l>
<l>tornò verso ponente alla montagna</l>
<l>che separa la Francia da la Spagna.</l>
</lg>
<lg type="ottava"><head>97</head>
<l>Passò in Navarra, et indi in Aragona,</l>
<l>lasciando a chi 'l vedea gran maraviglia.</l>
<l>Restò lungi a sinistra Taracona,</l>
<l>Biscaglia a destra, et arrivò in Castiglia.</l>
<l>Vide Gallizia e 'l regno d'Ulisbona,</l>
<l>poi volse il corso a Cordova e Siviglia;</l>
<l>né lasciò presso al mar né fra campagna</l>
<l>città, che non vedesse tutta Spagna.</l>
</lg>
<lg type="ottava"><head>98</head>
<l>Vide le Gade e la meta che pose</l>
<l>ai primi naviganti Ercole invitto.</l>
<l>Per l'Africa vagar poi si dispose</l>
<l>dal mar d'Atlante ai termini d'Egitto.</l>
<l>Vide le Baleariche famose,</l>
<l>e vide Eviza appresso al camin dritto.</l>
<l>Poi volse il freno, e tornò verso Arzilla</l>
<l>sopra 'l mar che da Spagna dipartilla.</l>
</lg>
<lg type="ottava"><head>99</head>
<l>Vide Marocco, Feza, Orano, Ippona,</l>
<l>Algier, Buzea, tutte città superbe,</l>
<l>c'hanno d'altre città tutte corona,</l>
<l>corona d'oro, e non di fronde o d'erbe.</l>
<l>Verso Biserta e Tunigi poi sprona:</l>
<l>vide Capisse e l'isola d'Alzerbe</l>
<l>e Tripoli e Bernicche e Tolomitta,</l>
<l>sin dove il Nilo in Asia si tragitta.</l>
</lg>
<lg type="ottava"><head>100</head>
<l>Tra la marina e la silvosa schena</l>
<l>del fiero Atlante vide ogni contrada.</l>
<l>Poi diè le spalle ai monti di Carena,</l>
<l>e sopra i Cirenei prese la strada;</l>
<l>e traversando i campi de l'arena,</l>
<l>venne a' confin di Nubia in Albaiada.</l>
<l>Rimase dietro il cimiter di Batto</l>
<l>e 'l gran tempio d'Amon, ch'oggi è disfatto.</l>
</lg>
<lg type="ottava"><head>101</head>
<l>Indi giunse ad un'altra Tremisenne,</l>
<l>che di Maumetto pur segue lo stilo.</l>
<l>Poi volse agli altri Etiopi le penne,</l>
<l>che contra questi son di là dal Nilo.</l>
<l>Alla città di Nubia il camin tenne</l>
<l>tra Dobada e Coalle in aria a filo.</l>
<l>Questi cristiani son, quei saracini;</l>
<l>e stan con l'arme in man sempre a' confini.</l>
</lg>
<lg type="ottava"><head>102</head>
<l>Senapo imperator de la Etiopia,</l>
<l>ch'in loco tien di scettro in man la croce,</l>
<l>di gente, di cittadi e d'oro ha copia</l>
<l>quindi fin là dove il mar Rosso ha foce;</l>
<l>e serva quasi nostra fede propia,</l>
<l>che può salvarlo da l'esilio atroce.</l>
<l>Gli è, s'io non piglio errore, in questo loco</l>
<l>ove al battesmo loro usano il fuoco.</l>
</lg>
<lg type="ottava"><head>103</head>
<l>Dismontò il duca Astolfo alla gran corte</l>
<l>dentro di Nubia, e visitò il Senapo.</l>
<l>Il castello è più ricco assai che forte,</l>
<l>ove dimora d'Etiopia il capo.</l>
<l>Le catene dei ponti e de le porte,</l>
<l>gangheri e chiavistei da piedi a capo,</l>
<l>e finalmente tutto quel lavoro</l>
<l>che noi di ferro usiamo, ivi usan d'oro.</l>
</lg>
<lg type="ottava"><head>104</head>
<l>Ancor che del finissimo metallo</l>
<l>vi sia tale abondanza, è pur in pregio.</l>
<l>Colonnate di limpido cristallo</l>
<l>son le gran loggie del palazzo regio.</l>
<l>Fan rosso, bianco, verde, azzurro e giallo</l>
<l>sotto i bei palchi un relucente fregio,</l>
<l>divisi tra proporzionati spazii,</l>
<l>rubin, smeraldi, zafiri e topazii.</l>
</lg>
<lg type="ottava"><head>105</head>
<l>In mura, in tetti, in pavimenti sparte</l>
<l>eran le perle, eran le ricche gemme.</l>
<l>Quivi il balsamo nasce; e poca parte</l>
<l>n'ebbe appo questi mai Ierusalemme.</l>
<l>Il muschio ch'a noi vien, quindi si parte;</l>
<l>quindi vien l'ambra, e cerca altre maremme:</l>
<l>vengon le cose in somma da quel canto,</l>
<l>che nei paesi nostri vaglion tanto.</l>
</lg>
<lg type="ottava"><head>106</head>
<l>Si dice che 'l soldan, re de l'Egitto,</l>
<l>a quel re dà tributo e sta suggetto,</l>
<l>perch'è in poter di lui dal camin dritto</l>
<l>levare il Nilo, e dargli altro ricetto,</l>
<l>e per questo lasciar subito afflitto</l>
<l>di fame il Cairo e tutto quel distretto.</l>
<l>Senapo detto è dai sudditi suoi;</l>
<l>gli diciàn Presto o Preteianni noi.</l>
</lg>
<lg type="ottava"><head>107</head>
<l>Di quanti re mai d'Etiopia fôro,</l>
<l>il più ricco fu questi e il più possente;</l>
<l>ma con tutta sua possa e suo tesoro,</l>
<l>gli occhi perduti avea miseramente.</l>
<l>E questo era il minor d'ogni martoro:</l>
<l>molto era più noioso e più spiacente,</l>
<l>che, quantunque ricchissimo si chiame,</l>
<l>cruciato era da perpetua fame.</l>
</lg>
<lg type="ottava"><head>108</head>
<l>Se per mangiare o ber quello infelice</l>
<l>venìa cacciato dal bisogno grande,</l>
<l>tosto apparia l'infernal schiera ultrice,</l>
<l>le monstruose arpie brutte e nefande,</l>
<l>che col griffo e con l'ugna predatrice</l>
<l>spargeano i vasi, e rapian le vivande;</l>
<l>e quel che non capia lor ventre ingordo,</l>
<l>vi rimanea contaminato e lordo.</l>
</lg>
<lg type="ottava"><head>109</head>
<l>E questo, perch'essendo d'anni acerbo,</l>
<l>e vistosi levato in tanto onore,</l>
<l>che, oltre alle ricchezze, di più nerbo</l>
<l>era di tutti gli altri e di più core;</l>
<l>divenne, come Lucifer, superbo,</l>
<l>e pensò muover guerra al suo Fattore.</l>
<l>Con la sua gente la via prese al dritto</l>
<l>al monte onde esce il gran fiume d'Egitto.</l>
</lg>
<lg type="ottava"><head>110</head>
<l>Inteso avea che su quel monte alpestre,</l>
<l>ch'oltre alle nubi e presso al ciel si leva,</l>
<l>era quel paradiso che terrestre</l>
<l>si dice, ove abitò già Adamo et Eva.</l>
<l>Con camelli, elefanti, e con pedestre</l>
<l>esercito, orgoglioso si moveva</l>
<l>con gran desir, se v'abitava gente,</l>
<l>di farla alle sue leggi ubbidiente.</l>
</lg>
<lg type="ottava"><head>111</head>
<l>Dio gli ripresse il temerario ardire,</l>
<l>e mandò l'angel suo tra quelle frotte,</l>
<l>che cento mila ne fece morire,</l>
<l>e condannò lui di perpetua notte.</l>
<l>Alla sua mensa poi fece venire</l>
<l>l'orrendo mostro da l'infernal grotte,</l>
<l>che gli rapisce e contamina i cibi,</l>
<l>né lascia che ne gusti o ne delibi.</l>
</lg>
<lg type="ottava"><head>112</head>
<l>Et in desperazion continua il messe</l>
<l>uno che già gli avea profetizzato</l>
<l>che le sue mense non sariano oppresse</l>
<l>da la rapina e da l'odore ingrato,</l>
<l>quando venir per l'aria si vedesse</l>
<l>un cavallier sopra un cavallo alato.</l>
<l>Perché dunque impossibil parea questo,</l>
<l>privo d'ogni speranza vivea mesto.</l>
</lg>
<lg type="ottava"><head>113</head>
<l>Or che con gran stupor vede la gente</l>
<l>sopra ogni muro e sopra ogn'alta torre</l>
<l>entrare il cavalliero, immantinente</l>
<l>è chi a narrarlo al re di Nubia corre,</l>
<l>a cui la profezia ritorna a mente;</l>
<l>et obliando per letizia tôrre</l>
<l>la fedel verga, con le mani inante</l>
<l>vien brancolando al cavallier volante.</l>
</lg>
<lg type="ottava"><head>114</head>
<l>Astolfo ne la piazza del castello</l>
<l>con spaziose ruote in terra scese.</l>
<l>Poi che fu il re condotto inanzi a quello,</l>
<l>inginochiossi, e le man giunte stese,</l>
<l>e disse: - Angel di Dio, Messia novello,</l>
<l>s'io non merto perdono a tante offese,</l>
<l>mira che proprio è a noi peccar sovente,</l>
<l>a voi perdonar sempre a chi si pente.</l>
</lg>
<lg type="ottava"><head>115</head>
<l>Del mio error consapevole, non chieggio</l>
<l>né chiederti ardirei gli antiqui lumi.</l>
<l>Che tu lo possa far, ben creder deggio,</l>
<l>che sei de' cari a Dio beati numi.</l>
<l>Ti basti il gran martìr ch'io non ci veggio,</l>
<l>senza ch'ognior la fame mi consumi:</l>
<l>almen discaccia le fetide arpie,</l>
<l>che non rapiscan le vivande mie.</l>
</lg>
<lg type="ottava"><head>116</head>
<l>E di marmore un tempio ti prometto</l>
<l>edificar de l'alta regia mia,</l>
<l>che tutte d'oro abbia le porte e 'l tetto,</l>
<l>e dentro e fuor di gemme ornato sia;</l>
<l>e dal tuo santo nome sarà detto,</l>
<l>e del miracol tuo scolpito fia. -</l>
<l>Così dicea quel re che nulla vede,</l>
<l>cercando invan baciare al duca il piede.</l>
</lg>
<lg type="ottava"><head>117</head>
<l>Rispose Astolfo: - Né l'angel di Dio,</l>
<l>né son Messia novel, né dal ciel vegno;</l>
<l>ma son mortale e peccatore anch'io,</l>
<l>di tanta grazia a me concessa indegno.</l>
<l>Io farò ogn'opra acciò che 'l mostro rio,</l>
<l>per morte o fuga, io ti levi del regno.</l>
<l>S'io il fo, me non, ma Dio ne loda solo,</l>
<l>che per tuo aiuto qui mi drizzò il volo.</l>
</lg>
<lg type="ottava"><head>118</head>
<l>Fa questi voti a Dio, debiti a lui;</l>
<l>a lui le chiese edifica e gli altari. -</l>
<l>Così parlando, andavano ambidui</l>
<l>verso il castello fra i baron preclari.</l>
<l>Il re commanda ai servitori sui</l>
<l>che subito il convito si prepari,</l>
<l>sperando che non debba essergli tolta</l>
<l>la vivanda di mano a questa volta.</l>
</lg>
<lg type="ottava"><head>119</head>
<l>Dentro una ricca sala immantinente</l>
<l>apparecchiossi il convito solenne.</l>
<l>Col Senapo s'assise solamente</l>
<l>il duca Astolfo, e la vivanda venne.</l>
<l>Ecco per l'aria lo stridor si sente,</l>
<l>percossa intorno da l'orribil penne;</l>
<l>ecco venir l'arpie brutte e nefande,</l>
<l>tratte dal cielo a odor de le vivande.</l>
</lg>
<lg type="ottava"><head>120</head>
<l>Erano sette in una schiera, e tutte</l>
<l>volti di donne avean, pallide e smorte,</l>
<l>per lunga fame attenuate e asciutte,</l>
<l>orribili a veder più che la morte.</l>
<l>L'alaccie grandi avean, deformi e brutte;</l>
<l>le man rapaci, e l'ugne incurve e torte;</l>
<l>grande e fetido il ventre, e lunga coda,</l>
<l>come di serpe che s'aggira e snoda.</l>
</lg>
<lg type="ottava"><head>121</head>
<l>Si sentono venir per l'aria, e quasi</l>
<l>si veggon tutte a un tempo in su la mensa</l>
<l>rapire i cibi e riversare i vasi:</l>
<l>e molta feccia il ventre lor dispensa,</l>
<l>tal che gli è forza d'atturare i nasi;</l>
<l>che non si può patir la puzza immensa.</l>
<l>Astolfo, come l'ira lo sospinge,</l>
<l>contra gli ingordi augelli il ferro stringe.</l>
</lg>
<lg type="ottava"><head>122</head>
<l>Uno sul collo, un altro su la groppa</l>
<l>percuote, e chi nel petto, e chi ne l'ala;</l>
<l>ma come fera in su 'n sacco di stoppa,</l>
<l>poi langue il colpo, e senza effetto cala:</l>
<l>e quei non vi lasciâr piatto né coppa</l>
<l>che fosse intatta, né sgombrâr la sala,</l>
<l>prima che le rapine e il fiero pasto</l>
<l>contaminato il tutto avesse e guasto.</l>
</lg>
<lg type="ottava"><head>123</head>
<l>Avuto avea quel re ferma speranza</l>
<l>nel duca, che l'arpie gli discacciassi;</l>
<l>et or che nulla ove sperar gli avanza,</l>
<l>sospira e geme, e disperato stassi.</l>
<l>Viene al duca del corno rimembranza,</l>
<l>che suole aitarlo ai perigliosi passi;</l>
<l>e conchiude tra sé, che questa via</l>
<l>per discacciare i mostri ottima sia.</l>
</lg>
<lg type="ottava"><head>124</head>
<l>E prima fa che 'l re con suoi baroni</l>
<l>di calda cera l'orecchia si serra,</l>
<l>acciò che tutti, come il corno suoni,</l>
<l>non abbiano a fuggir fuor de la terra.</l>
<l>Prende la briglia, e salta sugli arcioni</l>
<l>de l'ippogrifo, et il bel corno afferra;</l>
<l>e con cenni allo scalco poi commanda</l>
<l>che riponga la mensa e la vivanda.</l>
</lg>

<lg type="ottava"><head>125</head>
<l>E così in una loggia s'apparecchia</l>
<l>con altra mensa altra vivanda nuova.</l>
<l>Ecco l'arpie che fan l'usanza vecchia:</l>
<l>Astolfo il corno subito ritrova.</l>
<l>Gli augelli, che non han chiusa l'orecchia,</l>
<l>udito il suon, non puon stare alla prova;</l>
<l>ma vanno in fuga pieni di paura,</l>
<l>né di cibo né d'altro hanno più cura.</l>
</lg>
<lg type="ottava"><head>126</head>
<l>Subito il paladin dietro lor sprona:</l>
<l>volando esce il destrier fuor de la loggia,</l>
<l>e col castel la gran città abandona,</l>
<l>e per l'aria, cacciando i mostri, poggia.</l>
<l>Astolfo il corno tuttavolta suona:</l>
<l>fuggon l'arpie verso la zona roggia,</l>
<l>tanto che sono all'altissimo monte</l>
<l>ove il Nilo ha, se in alcun luogo ha, fonte.</l>
</lg>
<lg type="ottava"><head>127</head>
<l>Quasi de la montagna alla radice</l>
<l>entra sotterra una profonda grotta,</l>
<l>che certissima porta esser si dice</l>
<l>di ch'allo 'nferno vuol scender talotta.</l>
<l>Quivi s'è quella turba predatrice,</l>
<l>come in sicuro albergo, ricondotta,</l>
<l>e giù sin di Cocito in su la proda</l>
<l>scesa, e più là, dove quel suon non oda.</l>
</lg>
<lg type="ottava"><head>128</head>
<l>All'infernal caliginosa buca</l>
<l>ch'apre la strada a chi abandona il lume,</l>
<l>finì l'orribil suon l'inclito duca,</l>
<l>e fe' raccorre al suo destrier le piume.</l>
<l>Ma prima che più inanzi io lo conduca,</l>
<l>per non mi dipartir dal mio costume,</l>
<l>poi che da tutti i lati ho pieno il foglio,</l>
<l>finire il canto, e riposar mi voglio.</l>
</lg>
</div1>

<div1 type="canto">
<head>Canto 34</head>
<lg type="ottava"><head>1</head>
<l>Oh famelice, inique e fiere arpie</l>
<l>ch'all'accecata Italia e d'error piena,</l>
<l>per punir forse antique colpe rie,</l>
<l>in ogni mensa alto giudicio mena!</l>
<l>Innocenti fanciulli e madri pie</l>
<l>cascan di fame, e veggon ch'una cena</l>
<l>di questi mostri rei tutto divora</l>
<l>ciò che del viver lor sostegno fôra.</l>
</lg>
<lg type="ottava"><head>2</head>
<l>Troppo fallò chi le spelonche aperse,</l>
<l>che già molt'anni erano state chiuse;</l>
<l>onde il fetore e l'ingordigia emerse,</l>
<l>ch'ad ammorbare Italia si diffuse.</l>
<l>Il bel vivere allora si summerse;</l>
<l>e la quiete in tal modo s'escluse,</l>
<l>ch'in guerre, in povertà sempre e in affanni</l>
<l>è dopo stata, et è per star molt'anni:</l>
</lg>
<lg type="ottava"><head>3</head>
<l>fin ch'ella un giorno ai neghitosi figli</l>
<l>scuota la chioma, e cacci fuor di Lete,</l>
<l>gridando lor: - Non fia chi rassimigli</l>
<l>alla virtù di Calai e di Zete?</l>
<l>che le mense dal puzzo e dagli artigli</l>
<l>liberi, e torni a lor mondizia liete,</l>
<l>come essi già quelle di Fineo, e dopo</l>
<l>fe' il paladin quelle del re etiopo. -</l>
</lg>
<lg type="ottava"><head>4</head>
<l>Il paladin col suono orribil venne</l>
<l>le brutte arpie cacciando in fuga e in rotta,</l>
<l>tanto ch'a piè d'un monte si ritenne,</l>
<l>ove esse erano entrate in una grotta.</l>
<l>L'orecchie attente allo spiraglio tenne,</l>
<l>e l'aria ne sentì percossa e rotta</l>
<l>da pianti e d'urli e da lamento eterno:</l>
<l>segno evidente quivi esser lo 'nferno.</l>
</lg>
<lg type="ottava"><head>5</head>
<l>Astolfo si pensò d'entrarvi dentro,</l>
<l>e veder quei c'hanno perduto il giorno,</l>
<l>e penetrar la terra fin al centro,</l>
<l>e le bolgie infernal cercare intorno.</l>
<l>- Di che debbo temer (dicea) s'io v'entro,</l>
<l>che mi posso aiutar sempre col corno?</l>
<l>Farò fuggir Plutone e Satanasso,</l>
<l>e 'l can trifauce leverò dal passo. -</l>
</lg>
<lg type="ottava"><head>6</head>
<l>De l'alato destrier presto discese,</l>
<l>e lo lasciò legato a un arbuscello;</l>
<l>poi si calò ne l'antro; e prima prese</l>
<l>il corno, avendo ogni sua speme in quello.</l>
<l>Non andò molto inanzi, che gli offese</l>
<l>il naso e gli occhi un fumo oscuro e fello,</l>
<l>più che di pece grave e che di zolfo:</l>
<l>non sta d'andar per questo inanzi Astolfo.</l>
</lg>
<lg type="ottava"><head>7</head>
<l>Ma quanto va più inanzi, più s'ingrossa</l>
<l>il fumo e la caligine, e gli pare</l>
<l>ch'andare inanzi più troppo non possa;</l>
<l>che sarà forza a dietro ritornare.</l>
<l>Ecco, non sa che sia, vede far mossa</l>
<l>da la volta di sopra, come fare</l>
<l>il cadavero appeso al vento suole,</l>
<l>che molti dì sia stato all'acqua e al sole.</l>
</lg>
<lg type="ottava"><head>8</head>
<l>Sì poco, e quasi nulla era di luce</l>
<l>in quella affumicata e nera strada,</l>
<l>che non comprende e non discerne il duce</l>
<l>chi questo sia che sì per l'aria vada;</l>
<l>e per notizia averne si conduce</l>
<l>a dargli uno o duo colpi de la spada.</l>
<l>Stima poi ch'uno spirto esser quel debbia;</l>
<l>che gli par di ferir sopra la nebbia.</l>
</lg>
<lg type="ottava"><head>9</head>
<l>Allor sentì parlar con voce mesta:</l>
<l>- Deh, senza fare altrui danno, giù cala!</l>
<l>Pur troppo il negro fumo mi molesta,</l>
<l>che dal fuoco infernal qui tutto esala. -</l>
<l>Il duca stupefatto allor s'arresta,</l>
<l>e dice all'ombra: - Se Dio tronchi ogni ala</l>
<l>al fumo, sì ch'a te più non ascenda,</l>
<l>non ti dispiaccia che 'l tuo stato intenda.</l>
</lg>
<lg type="ottava"><head>10</head>
<l>E se vuoi che di te porti novella</l>
<l>nel mondo su, per satisfarti sono. -</l>
<l>L'ombra rispose: - Alla luce alma e bella</l>
<l>tornar per fama ancor sì mi par buono,</l>
<l>che le parole è forza che mi svella</l>
<l>il gran desir c'ho d'aver poi tal dono,</l>
<l>e che 'l mio nome e l'esser mio ti dica,</l>
<l>ben che 'l parlar mi sia noia e fatica. -</l>
</lg>
<lg type="ottava"><head>11</head>
<l>E cominciò: - Signor, Lidia sono io,</l>
<l>del re di Lidia in grande altezza nata,</l>
<l>qui dal giudicio altissimo di Dio</l>
<l>al fumo eternamente condannata,</l>
<l>per esser stata al fido amante mio,</l>
<l>mentre io vissi, spiacevole et ingrata.</l>
<l>D'altre infinite è questa grotta piena,</l>
<l>poste per simil fallo in simil pena.</l>
</lg>
<lg type="ottava"><head>12</head>
<l>Sta la cruda Anassarete più al basso,</l>
<l>ove è maggiore il fumo e più martìre.</l>
<l>Restò converso al mondo il corpo in sasso,</l>
<l>e l'anima qua giù venne a patire,</l>
<l>poi che veder per lei l'afflitto e lasso</l>
<l>suo amante appeso poté sofferire.</l>
<l>Qui presso è Dafne, ch'or s'avvede quanto</l>
<l>errasse a fare Apollo correr tanto.</l>
</lg>
<lg type="ottava"><head>13</head>
<l>Lungo saria se gl'infelici spirti</l>
<l>de le femine ingrate, che qui stanno,</l>
<l>volesse ad uno ad uno riferirti;</l>
<l>che tanti son, ch'in infinito vanno.</l>
<l>Più lungo ancor saria gli uomini dirti,</l>
<l>a' quai l'essere ingrato ha fatto danno,</l>
<l>e che puniti sono in peggior loco,</l>
<l>ove il fumo gli accieca, e cuoce il fuoco.</l>
</lg>
<lg type="ottava"><head>14</head>
<l>Perché le donne più facili e prone</l>
<l>a creder son, di più supplicio è degno</l>
<l>chi lor fa inganno. Il sa Teseo e Iasone</l>
<l>e chi turbò a Latin l'antiquo regno;</l>
<l>sallo ch'incontra sé il frate Absalone</l>
<l>per Tamar trasse a sanguinoso sdegno;</l>
<l>et altri et altre: che sono infiniti,</l>
<l>che lasciato han chi moglie e chi mariti.</l>
</lg>
<lg type="ottava"><head>15</head>
<l>Ma per narrar di me più che d'altrui,</l>
<l>e palesar l'error che qui mi trasse,</l>
<l>bella, ma altiera più, sì in vita fui,</l>
<l>che non so s'altra mai mi s'aguagliasse:</l>
<l>né ti saprei ben dir, di questi dui,</l>
<l>s'in me l'orgoglio o la beltà avanzasse;</l>
<l>quantunque il fasto e l'alterezza nacque</l>
<l>da la beltà ch'a tutti gli occhi piacque.</l>
</lg>
<lg type="ottava"><head>16</head>
<l>Era in quel tempo in Tracia un cavalliero</l>
<l>estimato il miglior del mondo in arme,</l>
<l>il qual da più d'un testimonio vero</l>
<l>di singular beltà sentì lodarme;</l>
<l>tal che spontaneamente fe' pensiero</l>
<l>di volere il suo amor tutto donarme,</l>
<l>stimando meritar per suo valore,</l>
<l>che caro aver di lui dovessi il core.</l>
</lg>
<lg type="ottava"><head>17</head>
<l>In Lidia venne; e d'un laccio più forte</l>
<l>vinto restò, poi che veduta m'ebbe.</l>
<l>Con gli altri cavallier si messe in corte</l>
<l>del padre mio, dove in gran fama crebbe.</l>
<l>L'alto valore e le più d'una sorte</l>
<l>prodezze che mostrò, lungo sarebbe</l>
<l>a raccontarti, e il suo merto infinito,</l>
<l>quando egli avesse a più grato uom servito.</l>
</lg>
<lg type="ottava"><head>18</head>
<l>Panfilia e Caria e il regno de' Cilici</l>
<l>per opra di costui mio padre vinse;</l>
<l>che l'esercito mai contra i nimici,</l>
<l>se non quanto volea costui, non spinse.</l>
<l>Costui, poi che gli parve i benefici</l>
<l>suoi meritarlo, un dì col re si strinse</l>
<l>a domandargli in premio de le spoglie</l>
<l>tante arrecate, ch'io fossi sua moglie.</l>
</lg>
<lg type="ottava"><head>19</head>
<l>Fu repulso dal re, ch'in grande stato</l>
<l>maritar disegnava la figliuola,</l>
<l>non a costui che cavallier privato</l>
<l>altro non tien che la virtude sola:</l>
<l>e 'l padre mio troppo al guadagno dato,</l>
<l>e all'avarizia, d'ogni vizio scuola,</l>
<l>tanto apprezza costumi, o virtù ammira,</l>
<l>quanto l'asino fa il suon de la lira.</l>
</lg>
<lg type="ottava"><head>20</head>
<l>Alceste, il cavallier di ch'io ti parlo</l>
<l>(che così nome avea), poi che si vede</l>
<l>repulso da chi più gratificarlo</l>
<l>era più debitor, commiato chiede;</l>
<l>e lo minaccia, nel partir, di farlo</l>
<l>pentir che la figliuola non gli diede.</l>
<l>Se n'andò al re d'Armenia, emulo antico</l>
<l>del re di Lidia e capital nimico;</l>
</lg>
<lg type="ottava"><head>21</head>
<l>e tanto stimulò, che lo dispose</l>
<l>a pigliar l'arme e far guerra a mio padre.</l>
<l>Esso per l'opre sue chiare e famose</l>
<l>fu fatto capitan di quelle squadre.</l>
<l>Pel re d'Armenia tutte l'altre cose</l>
<l>disse ch'acquisteria: sol le leggiadre</l>
<l>e belle membra mie volea per frutto</l>
<l>de l'opra sua, vinto ch'avesse il tutto.</l>
</lg>
<lg type="ottava"><head>22</head>
<l>Io non ti potre' esprimere il gran danno</l>
<l>ch'Alceste al padre mio fa in quella guerra.</l>
<l>Quattro eserciti rompe, e in men d'un anno</l>
<l>lo mena a tal, che non gli lascia terra,</l>
<l>fuor ch'un castel ch'alte pendici fanno</l>
<l>fortissimo; e là dentro il re si serra</l>
<l>con la famiglia che più gli era accetta,</l>
<l>e col tesor che trar vi puote in fretta.</l>
</lg>
<lg type="ottava"><head>23</head>
<l>Quivi assedionne Alceste; et in non molto</l>
<l>termine a tal disperazion ne trasse,</l>
<l>che per buon patto avria mio padre tolto</l>
<l>che moglie e serva ancor me gli lasciasse</l>
<l>con la metà del regno, s'indi assolto</l>
<l>restar d'ogni altro danno si sperasse.</l>
<l>Vedersi in breve de l'avanzo privo</l>
<l>era ben certo, e poi morir captivo.</l>
</lg>
<lg type="ottava"><head>24</head>
<l>Tentar, prima ch'accada, si dispone</l>
<l>ogni rimedio che possibil sia;</l>
<l>e me, che d'ogni male era cagione,</l>
<l>fuor de la ròcca, ov'era Alceste invia.</l>
<l>Io vo ad Alceste con intenzione</l>
<l>di dargli in preda la persona mia,</l>
<l>e pregar che la parte che vuol tolga</l>
<l>del regno nostro, e l'ira in pace volga.</l>
</lg>
<lg type="ottava"><head>25</head>
<l>Come ode Alceste ch'io vo a ritrovarlo,</l>
<l>mi viene incontra pallido e tremante:</l>
<l>di vinto e di prigione, a riguardarlo,</l>
<l>più che di vincitore, have sembiante.</l>
<l>Io che conosco ch'arde, non gli parlo</l>
<l>sì come avea già disegnato inante:</l>
<l>vista l'occasion, fo pensier nuovo</l>
<l>conveniente al grado in ch'io lo trovo.</l>
</lg>
<lg type="ottava"><head>26</head>
<l>A maledir comincio l'amor d'esso,</l>
<l>e di sua crudeltà troppo a dolermi,</l>
<l>ch'iniquamente abbia mio padre oppresso,</l>
<l>e che per forza abbia cercato avermi;</l>
<l>che con più grazia gli saria successo</l>
<l>indi a non molti dì, se tener fermi</l>
<l>saputo avesse i modi cominciati,</l>
<l>ch'al re et a tutti noi sì furon grati.</l>
</lg>
<lg type="ottava"><head>27</head>
<l>E se ben da principio il padre mio</l>
<l>gli avea negata la domanda onesta</l>
<l>(però che di natura è un poco rio,</l>
<l>né mai si piega alla prima richiesta),</l>
<l>farsi per ciò di ben servir restio</l>
<l>non doveva egli, e aver l'ira sì presta;</l>
<l>anzi, ognor meglio oprando, tener certo</l>
<l>venire in breve al desiato merto.</l>
</lg>
<lg type="ottava"><head>28</head>
<l>E quando anco mio padre a lui ritroso</l>
<l>stato fosse, io l'avrei tanto pregato,</l>
<l>ch'avria l'amante mio fatto mio sposo.</l>
<l>Pur, se veduto io l'avessi ostinato,</l>
<l>avrei fatto tal opra di nascoso,</l>
<l>che di me Alceste si saria lodato.</l>
<l>Ma poi ch'a lui tentar parve altro modo,</l>
<l>io di mai non l'amar fisso avea il chiodo.</l>
</lg>
<lg type="ottava"><head>29</head>
<l>E se ben era a lui venuta, mossa</l>
<l>da la pietà ch'al mio padre portava,</l>
<l>sia certo che non molto fruir possa</l>
<l>il piacer ch'al dispetto mio gli dava;</l>
<l>ch'era per far di me la terra rossa,</l>
<l>tosto ch'io avessi alla sua voglia prava</l>
<l>con questa mia persona satisfatto</l>
<l>di quel che tutto a forza saria fatto.</l>
</lg>
<lg type="ottava"><head>30</head>
<l>Queste parole e simili altre usai,</l>
<l>poi che potere in lui mi vidi tanto;</l>
<l>e 'l più pentito lo rendei, che mai</l>
<l>si trovasse ne l'eremo alcun santo.</l>
<l>Mi cadde a' piedi, e supplicommi assai,</l>
<l>che col coltel che si levò da canto</l>
<l>(e volea in ogni modo ch'io 'l pigliassi)</l>
<l>di tanto fallo suo mi vendicassi.</l>
</lg>
<lg type="ottava"><head>31</head>
<l>Poi ch'io lo trovo tale, io fo disegno</l>
<l>la gran vittoria insin al fin seguire:</l>
<l>gli do speranza di farlo anco degno</l>
<l>che la persona mia potrà fruire,</l>
<l>s'emendando il suo error, l'antiquo regno</l>
<l>al padre mio farà restituire;</l>
<l>e nel tempo a venir vorrà acquistarme</l>
<l>servendo, amando, e non mai più per arme.</l>
</lg>
<lg type="ottava"><head>32</head>
<l>Così far mi promesse, e ne la ròcca</l>
<l>intatta mi mandò, come a lui venni,</l>
<l>né di baciarmi pur s'ardì la bocca:</l>
<l>vedi s'al collo il giogo ben gli tenni;</l>
<l>vedi se bene Amor per me lo tocca,</l>
<l>se convien che per lui più strali impenni.</l>
<l>Al re d'Armenia andò, di cui dovea</l>
<l>esser per patto ciò che si prendea:</l>
</lg>
<lg type="ottava"><head>33</head>
<l>e con quel miglior modo ch'usar puote,</l>
<l>lo priega ch'al mio padre il regno lassi,</l>
<l>del qual le terre ha depredate e vòte,</l>
<l>et a goder l'antiqua Armenia passi.</l>
<l>Quel re, d'ira infiammando ambe le gote,</l>
<l>disse ad Alceste che non vi pensassi;</l>
<l>che non si volea tor da quella guerra,</l>
<l>fin che mio padre avea palmo di terra.</l>
</lg>
<lg type="ottava"><head>34</head>
<l>E s'Alceste è mutato alle parole</l>
<l>d'una vil feminella, abbiasi il danno.</l>
<l>Già a' prieghi esso di lui perder non vuole</l>
<l>quel ch'a fatica ha preso in tutto un anno.</l>
<l>Di nuovo Alceste il priega, e poi si duole</l>
<l>che seco effetto i prieghi suoi non fanno.</l>
<l>All'ultimo s'adira, e lo minaccia</l>
<l>che vuol, per forza o per amor, lo faccia.</l>
</lg>
<lg type="ottava"><head>35</head>
<l>L'ira multiplicò sì, che li spinse</l>
<l>da le male parole ai peggior fatti.</l>
<l>Alceste contra il re la spada strinse</l>
<l>fra mille ch'in suo aiuto s'eran tratti,</l>
<l>e mal grado lor tutti, ivi l'estinse;</l>
<l>e quel dì ancor gli Armeni ebbe disfatti,</l>
<l>con l'aiuto de' Cilici e de' Traci</l>
<l>che pagava egli, e d'altri suoi seguaci.</l>
</lg>
<lg type="ottava"><head>36</head>
<l>Seguitò la vittoria, et a sue spese,</l>
<l>senza dispendio alcun del padre mio,</l>
<l>ne rendé tutto il regno in men d'un mese.</l>
<l>Poi per ricompensarne il danno rio,</l>
<l>oltr'alle spoglie che ne diede, prese</l>
<l>in parte, e gravò in parte di gran fio</l>
<l>Armenia e Capadocia che confina,</l>
<l>e scórse Ircania fin su la marina.</l>
</lg>
<lg type="ottava"><head>37</head>
<l>In luogo di trionfo, al suo ritorno,</l>
<l>facemmo noi pensier dargli la morte.</l>
<l>Restammo poi, per non ricever scorno;</l>
<l>che lo veggiàn troppo d'amici forte.</l>
<l>Fingo d'amarlo, e più di giorno in giorno</l>
<l>gli do speranza d'essergli consorte;</l>
<l>ma prima contra altri nimici nostri</l>
<l>dico voler che sua virtù dimostri.</l>
</lg>
<lg type="ottava"><head>38</head>
<l>E quando sol, quando con poca gente</l>
<l>lo mando a strane imprese e perigliose,</l>
<l>da farne morir mille agevolmente:</l>
<l>ma lui successer ben tutte le cose;</l>
<l>che tornò con vittoria, e fu sovente</l>
<l>con orribil persone e monstruose,</l>
<l>con Giganti a battaglia e Lestrigoni,</l>
<l>ch'erano infesti a nostre regioni.</l>
</lg>
<lg type="ottava"><head>39</head>
<l>Non fu da Euristeo mai, non fu mai tanto</l>
<l>da la matrigna esercitato Alcide</l>
<l>in Lerna, in Nemea, in Tracia, in Erimanto,</l>
<l>alle valli d'Etolia, alle Numide,</l>
<l>sul Tevre, su l'Ibero e altrove; quanto</l>
<l>con prieghi finti e con voglie omicide</l>
<l>esercitato fu da me il mio amante,</l>
<l>cercando io pur di torlomi davante.</l>
</lg>
<lg type="ottava"><head>40</head>
<l>Né potendo venire al primo intento,</l>
<l>vengone ad un di non minore effetto:</l>
<l>gli fo quei tutti ingiuriar, ch'io sento</l>
<l>che per lui sono, e a tutti in odio il metto.</l>
<l>Egli che non sentia maggior contento</l>
<l>che d'ubbidirmi, senza alcun rispetto</l>
<l>le mani ai cenni miei sempre avea pronte,</l>
<l>senza guardare un più d'un altro in fronte.</l>
</lg>
<lg type="ottava"><head>41</head>
<l>Poi che mi fu, per questo mezzo, aviso</l>
<l>spento aver del mio padre ogni nimico,</l>
<l>e per lui stesso Alceste aver conquiso,</l>
<l>che non si avea, per noi, lasciato amico;</l>
<l>quel ch'io gli avea con simulato viso</l>
<l>celato fin allor, chiaro gli esplìco:</l>
<l>che grave e capitale odio gli porto,</l>
<l>e pur tuttavia cerco che sia morto.</l>
</lg>
<lg type="ottava"><head>42</head>
<l>Considerando poi, s'io lo facessi,</l>
<l>ch'in publica ignominia ne verrei</l>
<l>(sapeasi troppo quanto io gli dovessi,</l>
<l>e crudel detta sempre ne sarei),</l>
<l>mi parve fare assai ch'io gli togliessi</l>
<l>di mai venir più inanzi agli occhi miei.</l>
<l>Né veder né parlar mai più gli vòlsi,</l>
<l>né messo udi', né lettera ne tolsi.</l>
</lg>
<lg type="ottava"><head>43</head>
<l>Questa mia ingratitudine gli diede</l>
<l>tanto martìr, ch'al fin dal dolor vinto,</l>
<l>e dopo un lungo domandar mercede,</l>
<l>infermo cadde, e ne rimase estinto.</l>
<l>Per pena ch'al fallir mio si richiede,</l>
<l>or gli occhi ho lacrimosi, e il viso tinto</l>
<l>del negro fumo: e così avrò in eterno;</l>
<l>che nulla redenzione è ne l'inferno. -</l>
</lg>
<lg type="ottava"><head>44</head>
<l>Poi che non parla più Lidia infelice,</l>
<l>va il duca per saper s'altri vi stanzi:</l>
<l>ma la caligine alta ch'era ultrice</l>
<l>de l'opre ingrate, sì gl'ingrossa inanzi,</l>
<l>ch'andare un palmo sol più non gli lice;</l>
<l>anzi a forza tornar gli conviene, anzi,</l>
<l>perché la vita non gli sia intercetta</l>
<l>dal fumo, i passi accelerar con fretta.</l>
</lg>
<lg type="ottava"><head>45</head>
<l>Il mutar spesso de le piante ha vista</l>
<l>di corso, e non di chi passegia o trotta.</l>
<l>Tanto, salendo inverso l'erta, acquista,</l>
<l>che vede dove aperta era la grotta;</l>
<l>e l'aria, già caliginosa e trista,</l>
<l>dal lume cominciava ad esser rotta.</l>
<l>Al fin con molto affanno e grave ambascia</l>
<l>esce de l'antro, e dietro il fumo lascia.</l>
</lg>
<lg type="ottava"><head>46</head>
<l>E perché del tornar la via sia tronca</l>
<l>a quelle bestie c'han sì ingorde l'epe,</l>
<l>raguna sassi, e molti arbori tronca,</l>
<l>che v'eran qual d'amomo e qual di pepe;</l>
<l>e come può, dinanzi alla spelonca</l>
<l>fabrica di sua man quasi una siepe:</l>
<l>e gli succede così ben quell'opra,</l>
<l>che più l'arpie non torneran di sopra.</l>
</lg>
<lg type="ottava"><head>47</head>
<l>Il negro fumo de la scura pece,</l>
<l>mentre egli fu ne la caverna tetra,</l>
<l>non macchiò sol quel ch'apparia, et infece,</l>
<l>ma sotto i panni ancora entra e penètra;</l>
<l>sì che per trovare acqua andar lo fece</l>
<l>cercando un pezzo; e al fin fuor d'una pietra</l>
<l>vide una fonte uscir ne la foresta,</l>
<l>ne la qual si lavò dal piè alla testa.</l>
</lg>
<lg type="ottava"><head>48</head>
<l>Poi monta il volatore, e in aria s'alza</l>
<l>per giunger di quel monte in su la cima,</l>
<l>che non lontan con la superna balza</l>
<l>dal cerchio de la luna esser si stima.</l>
<l>Tanto è il desir che di veder lo 'ncalza,</l>
<l>ch'al cielo aspira, e la terra non stima.</l>
<l>De l'aria più e più sempre guadagna,</l>
<l>tanto ch'al giogo va de la montagna.</l>
</lg>
<lg type="ottava"><head>49</head>
<l>Zafir, rubini, oro, topazi e perle,</l>
<l>e diamanti e crisoliti e iacinti</l>
<l>potriano i fiori assimigliar, che per le</l>
<l>liete piaggie v'avea l'aura dipinti:</l>
<l>sì verdi l'erbe, che possendo averle</l>
<l>qua giù, ne fôran gli smeraldi vinti;</l>
<l>né men belle degli arbori le frondi,</l>
<l>e di frutti e di fior sempre fecondi.</l>
</lg>
<lg type="ottava"><head>50</head>
<l>Cantan fra i rami gli augelletti vaghi</l>
<l>azzurri e bianchi e verdi e rossi e gialli.</l>
<l>Murmuranti ruscelli e cheti laghi</l>
<l>di limpidezza vincono i cristalli.</l>
<l>Una dolce aura che ti par che vaghi</l>
<l>a un modo sempre e dal suo stil non falli,</l>
<l>facea sì l'aria tremolar d'intorno,</l>
<l>che non potea noiar calor del giorno:</l>
</lg>
<lg type="ottava"><head>51</head>
<l>e quella ai fiori, ai pomi e alla verzura</l>
<l>gli odor diversi depredando giva,</l>
<l>e di tutti faceva una mistura</l>
<l>che di soavità l'alma notriva.</l>
<l>Surgea un palazzo in mezzo alla pianura,</l>
<l>ch'acceso esser parea di fiamma viva:</l>
<l>tanto splendore intorno e tanto lume</l>
<l>raggiava, fuor d'ogni mortal costume.</l>
</lg>
<lg type="ottava"><head>52</head>
<l>Astolfo il suo destrier verso il palagio</l>
<l>che più di trenta miglia intorno aggira,</l>
<l>a passo lento fa muovere ad agio,</l>
<l>e quinci e quindi il bel paese ammira;</l>
<l>e giudica, appo quel, brutto e malvagio,</l>
<l>e che sia al cielo et a natura in ira</l>
<l>questo ch'abitian noi fetido mondo:</l>
<l>tanto è soave quel, chiaro e giocondo.</l>
</lg>
<lg type="ottava"><head>53</head>
<l>Come egli è presso al luminoso tetto,</l>
<l>attonito riman di maraviglia;</l>
<l>che tutto d'una gemma è 'l muro schietto,</l>
<l>più che carbonchio lucida e vermiglia.</l>
<l>O stupenda opra, o dedalo architetto!</l>
<l>Qual fabrica tra noi le rassimiglia?</l>
<l>Taccia qualunque le mirabil sette</l>
<l>moli del mondo in tanta gloria mette.</l>
</lg>
<lg type="ottava"><head>54</head>
<l>Nel lucente vestibulo di quella</l>
<l>felice casa un vecchio al duca occorre,</l>
<l>che 'l manto ha rosso, e bianca la gonnella,</l>
<l>che l'un può al latte, e l'altro al minio opporre.</l>
<l>I crini ha bianchi, e bianca la mascella</l>
<l>di folta barba ch'al petto discorre;</l>
<l>et è sì venerabile nel viso,</l>
<l>ch'un degli eletti par del paradiso.</l>
</lg>
<lg type="ottava"><head>55</head>
<l>Costui con lieta faccia al paladino,</l>
<l>che riverente era d'arcion disceso,</l>
<l>disse: - O baron, che per voler divino</l>
<l>sei nel terrestre paradiso asceso;</l>
<l>come che né la causa del camino,</l>
<l>né il fin del tuo desir da te sia inteso,</l>
<l>pur credi che non senza alto misterio</l>
<l>venuto sei da l'artico emisperio.</l>
</lg>
<lg type="ottava"><head>56</head>
<l>Per imparar come soccorrer déi</l>
<l>Carlo, e la santa fé tor di periglio,</l>
<l>venuto meco a consigliar ti sei</l>
<l>per così lunga via, senza consiglio.</l>
<l>Né a tuo saper, né a tua virtù vorrei</l>
<l>ch'esser qui giunto attribuissi, o figlio;</l>
<l>che né il tuo corno, né il cavallo alato</l>
<l>ti valea, se da Dio non t'era dato.</l>
</lg>
<lg type="ottava"><head>57</head>
<l>Ragionerem più ad agio insieme poi,</l>
<l>e ti dirò come a procedere hai:</l>
<l>ma prima vienti a ricrear con noi;</l>
<l>che 'l digiun lungo de' noiarti ormai. -</l>
<l>Continuando il vecchio i detti suoi,</l>
<l>fece maravigliare il duca assai,</l>
<l>quando, scoprendo il nome suo, gli disse</l>
<l>esser colui che l'evangelio scrisse:</l>
</lg>
<lg type="ottava"><head>58</head>
<l>quel tanto al Redentor caro Giovanni,</l>
<l>per cui il sermone tra i fratelli uscìo,</l>
<l>che non dovea per morte finir gli anni;</l>
<l>sì che fu causa che 'l figliuol di Dio</l>
<l>a Pietro disse: - Perché pur t'affanni,</l>
<l>s'io vo' che così aspetti il venir mio? -</l>
<l>Ben che non disse: egli non de' morire,</l>
<l>si vede pur che così vòlse dire.</l>
</lg>
<lg type="ottava"><head>59</head>
<l>Quivi fu assunto, e trovò compagnia,</l>
<l>che prima Enoch, il patriarca, v'era;</l>
<l>eravi insieme il gran profeta Elia,</l>
<l>che non han vista ancor l'ultima sera;</l>
<l>e fuor de l'aria pestilente e ria</l>
<l>si goderan l'eterna primavera,</l>
<l>fin che dian segno l'angeliche tube,</l>
<l>che torni Cristo in su la bianca nube.</l>
</lg>
<lg type="ottava"><head>60</head>
<l>Con accoglienza grata il cavalliero</l>
<l>fu dai santi alloggiato in una stanza;</l>
<l>fu provisto in un'altra al suo destriero</l>
<l>di buona biada, che gli fu a bastanza.</l>
<l>De' frutti a lui del paradiso diero,</l>
<l>di tal sapor, ch'a suo giudicio, sanza</l>
<l>scusa non sono i duo primi parenti,</l>
<l>se per quei fur sì poco ubbidienti.</l>
</lg>
<lg type="ottava"><head>61</head>
<l>Poi ch'a natura il duca aventuroso</l>
<l>satisfece di quel che se le debbe,</l>
<l>come col cibo, così col riposo,</l>
<l>che tutti e tutti i commodi quivi ebbe;</l>
<l>lasciando già l'Aurora il vecchio sposo,</l>
<l>ch'ancor per lunga età mai non l'increbbe,</l>
<l>si vide incontra ne l'uscir del letto</l>
<l>il discipul da Dio tanto diletto;</l>
</lg>
<lg type="ottava"><head>62</head>
<l>che lo prese per mano, e seco scórse</l>
<l>di molte cose di silenzio degne:</l>
<l>e poi disse: - Figliuol, tu non sai forse</l>
<l>che in Francia accada, ancor che tu ne vegne.</l>
<l>Sappi che 'l vostro Orlando, perché torse</l>
<l>dal camin dritto le commesse insegne,</l>
<l>è punito da Dio, che più s'accende</l>
<l>contra chi egli ama più, quando s'offende.</l>
</lg>
<lg type="ottava"><head>63</head>
<l>Il vostro Orlando, a cui nascendo diede</l>
<l>somma possanza Dio con sommo ardire,</l>
<l>e fuor de l'uman uso gli concede</l>
<l>che ferro alcun non lo può mai ferire;</l>
<l>perché a difesa di sua santa fede</l>
<l>così voluto l'ha constituire,</l>
<l>come Sansone incontra a' Filistei</l>
<l>constituì a difesa degli Ebrei:</l>
</lg>
<lg type="ottava"><head>64</head>
<l>renduto ha il vostro Orlando al suo Signore</l>
<l>di tanti benefici iniquo merto;</l>
<l>che quanto aver più lo dovea in favore,</l>
<l>n'è stato il fedel popul più deserto.</l>
<l>Sì accecato l'avea l'incesto amore</l>
<l>d'una pagana, ch'avea già sofferto</l>
<l>due volte e più venire empio e crudele,</l>
<l>per dar la morte al suo cugin fedele.</l>
</lg>
<lg type="ottava"><head>65</head>
<l>E Dio per questo fa ch'egli va folle,</l>
<l>e mostra nudo il ventre, il petto e il fianco;</l>
<l>e l'intelletto sì gli offusca e tolle,</l>
<l>che non può altrui conoscere, e sé manco.</l>
<l>A questa guisa si legge che volle</l>
<l>Nabuccodonosor Dio punir anco,</l>
<l>che sette anni il mandò di furor pieno,</l>
<l>sì che, qual bue, pasceva l'erba e il fieno.</l>
</lg>
<lg type="ottava"><head>66</head>
<l>Ma perch'assai minor del paladino,</l>
<l>che di Nabucco, è stato pur l'eccesso,</l>
<l>sol di tre mesi dal voler divino</l>
<l>a purgar questo error termine è messo.</l>
<l>Né ad altro effetto per tanto camino</l>
<l>salir qua su t'ha il Redentor concesso,</l>
<l>se non perché da noi modo tu apprenda,</l>
<l>come ad Orlando il suo senno si renda.</l>
</lg>
<lg type="ottava"><head>67</head>
<l>Gli è ver che ti bisogna altro viaggio</l>
<l>far meco, e tutta abbandonar la terra.</l>
<l>Nel cerchio de la luna a menar t'aggio,</l>
<l>che dei pianeti a noi più prossima erra,</l>
<l>perché la medicina che può saggio</l>
<l>rendere Orlando, là dentro si serra.</l>
<l>Come la luna questa notte sia</l>
<l>sopra noi giunta, ci porremo in via. -</l>
</lg>
<lg type="ottava"><head>68</head>
<l>Di questo e d'altre cose fu diffuso</l>
<l>il parlar de l'apostolo quel giorno.</l>
<l>Ma poi che 'l sol s'ebbe nel mar rinchiuso,</l>
<l>e sopra lor levò la luna il corno,</l>
<l>un carro apparecchiòsi, ch'era ad uso</l>
<l>d'andar scorrendo per quei cieli intorno:</l>
<l>quel già ne le montagne di Giudea</l>
<l>da' mortali occhi Elia levato avea.</l>
</lg>
<lg type="ottava"><head>69</head>
<l>Quattro destrier via più che fiamma rossi</l>
<l>al giogo il santo evangelista aggiunse;</l>
<l>e poi che con Astolfo rassettossi,</l>
<l>e prese il freno, inverso il ciel li punse.</l>
<l>Ruotando il carro, per l'aria levossi,</l>
<l>e tosto in mezzo il fuoco eterno giunse;</l>
<l>che 'l vecchio fe' miracolosamente,</l>
<l>che, mentre lo passâr, non era ardente.</l>
</lg>
<lg type="ottava"><head>70</head>
<l>Tutta la sfera varcano del fuoco,</l>
<l>et indi vanno al regno de la luna.</l>
<l>Veggon per la più parte esser quel loco</l>
<l>come un acciar che non ha macchia alcuna;</l>
<l>e lo trovano uguale, o minor poco</l>
<l>di ciò ch'in questo globo si raguna,</l>
<l>in questo ultimo globo de la terra,</l>
<l>mettendo il mar che la circonda e serra.</l>
</lg>
<lg type="ottava"><head>71</head>
<l>Quivi ebbe Astolfo doppia maraviglia:</l>
<l>che quel paese appresso era sì grande,</l>
<l>il quale a un picciol tondo rassimiglia</l>
<l>a noi che lo miriam da queste bande;</l>
<l>e ch'aguzzar conviengli ambe le ciglia,</l>
<l>s'indi la terra e 'l mar ch'intorno spande</l>
<l>discerner vuol; che non avendo luce,</l>
<l>l'imagin lor poco alta si conduce.</l>
</lg>
<lg type="ottava"><head>72</head>
<l>Altri fiumi, altri laghi, altre campagne</l>
<l>sono là su, che non son qui tra noi;</l>
<l>altri piani, altre valli, altre montagne,</l>
<l>c'han le cittadi, hanno i castelli suoi,</l>
<l>con case de le quai mai le più magne</l>
<l>non vide il paladin prima né poi:</l>
<l>e vi sono ample e solitarie selve,</l>
<l>ove le ninfe ognor cacciano belve.</l>
</lg>
<lg type="ottava"><head>73</head>
<l>Non stette il duca a ricercare il tutto;</l>
<l>che là non era asceso a quello effetto.</l>
<l>Da l'apostolo santo fu condutto</l>
<l>in un vallon fra due montagne istretto,</l>
<l>ove mirabilmente era ridutto</l>
<l>ciò che si perde o per nostro diffetto,</l>
<l>o per colpa di tempo o di Fortuna:</l>
<l>ciò che si perde qui, là si raguna.</l>
</lg>
<lg type="ottava"><head>74</head>
<l>Non pur di regni o di ricchezze parlo,</l>
<l>in che la ruota instabile lavora;</l>
<l>ma di quel ch'in poter di tor, di darlo</l>
<l>non ha Fortuna, intender voglio ancora.</l>
<l>Molta fama è là su, che, come tarlo,</l>
<l>il tempo al lungo andar qua giù divora:</l>
<l>là su infiniti prieghi e voti stanno,</l>
<l>che da noi peccatori a Dio si fanno.</l>
</lg>
<lg type="ottava"><head>75</head>
<l>Le lacrime e i sospiri degli amanti,</l>
<l>l'inutil tempo che si perde a giuoco,</l>
<l>e l'ozio lungo d'uomini ignoranti,</l>
<l>vani disegni che non han mai loco,</l>
<l>i vani desidèri sono tanti,</l>
<l>che la più parte ingombran di quel loco:</l>
<l>ciò che in somma qua giù perdesti mai,</l>
<l>là su salendo ritrovar potrai.</l>
</lg>
<lg type="ottava"><head>76</head>
<l>Passando il paladin per quelle biche,</l>
<l>or di questo or di quel chiede alla guida.</l>
<l>Vide un monte di tumide vesiche,</l>
<l>che dentro parea aver tumulti e grida;</l>
<l>e seppe ch'eran le corone antiche</l>
<l>e degli Assirii e de la terra lida,</l>
<l>e de' Persi e de' Greci, che già furo</l>
<l>incliti, et or n'è quasi il nome oscuro.</l>
</lg>
<lg type="ottava"><head>77</head>
<l>Ami d'oro e d'argento appresso vede</l>
<l>in una massa, ch'erano quei doni</l>
<l>che si fan con speranza di mercede</l>
<l>ai re, agli avari principi, ai patroni.</l>
<l>Vede in ghirlande ascosi lacci; e chiede,</l>
<l>et ode che son tutte adulazioni.</l>
<l>Di cicale scoppiate imagine hanno</l>
<l>versi ch'in laude dei signor si fanno.</l>
</lg>
<lg type="ottava"><head>78</head>
<l>Di nodi d'oro e di gemmati ceppi</l>
<l>vede c'han forma i mal seguiti amori.</l>
<l>V'eran d'aquile artigli; e che fur, seppi,</l>
<l>l'autorità ch'ai suoi dànno i signori.</l>
<l>I mantici ch'intorno han pieni i greppi,</l>
<l>sono i fumi dei principi e i favori</l>
<l>che dànno un tempo ai ganimedi suoi,</l>
<l>che se ne van col fior degli anni poi.</l>
</lg>
<lg type="ottava"><head>79</head>
<l>Ruine di cittadi e di castella</l>
<l>stavan con gran tesor quivi sozzopra.</l>
<l>Domanda, e sa che son trattati, e quella</l>
<l>congiura che sì mal par che si cuopra.</l>
<l>Vide serpi con faccia di donzella,</l>
<l>di monetieri e di ladroni l'opra:</l>
<l>poi vide boccie rotte di più sorti,</l>
<l>ch'era il servir de le misere corti.</l>
</lg>
<lg type="ottava"><head>80</head>
<l>Di versate minestre una gran massa</l>
<l>vede, e domanda al suo dottor ch'importe.</l>
<l>- L'elemosina è (dice) che si lassa</l>
<l>alcun, che fatta sia dopo la morte. -</l>
<l>Di varii fiori ad un gran monte passa,</l>
<l>ch'ebbe già buono odore, or putia forte.</l>
<l>Questo era il dono (se però dir lece)</l>
<l>che Constantino al buon Silvestro fece.</l>
</lg>
<lg type="ottava"><head>81</head>
<l>Vide gran copia di panie con visco,</l>
<l>ch'erano, o donne, le bellezze vostre.</l>
<l>Lungo sarà, se tutte in verso ordisco</l>
<l>le cose che gli fur quivi dimostre;</l>
<l>che dopo mille e mille io non finisco,</l>
<l>e vi son tutte l'occurrenzie nostre:</l>
<l>sol la pazzia non v'è poca né assai;</l>
<l>che sta qua giù, né se ne parte mai.</l>
</lg>
<lg type="ottava"><head>82</head>
<l>Quivi ad alcuni giorni e fatti sui,</l>
<l>ch'egli già avea perduti, si converse;</l>
<l>che se non era interprete con lui,</l>
<l>non discernea le forme lor diverse.</l>
<l>Poi giunse a quel che par sì averlo a nui,</l>
<l>che mai per esso a Dio voti non fêrse;</l>
<l>io dico il senno: e n'era quivi un monte,</l>
<l>solo assai più che l'altre cose conte.</l>
</lg>
<lg type="ottava"><head>83</head>
<l>Era come un liquor suttile e molle,</l>
<l>atto a esalar, se non si tien ben chiuso;</l>
<l>e si vedea raccolto in varie ampolle,</l>
<l>qual più, qual men capace, atte a quell'uso.</l>
<l>Quella è maggior di tutte, in che del folle</l>
<l>signor d'Anglante era il gran senno infuso;</l>
<l>e fu da l'altre conosciuta, quando</l>
<l>avea scritto di fuor: "Senno d'Orlando".</l>
</lg>
<lg type="ottava"><head>84</head>
<l>E così tutte l'altre avean scritto anco</l>
<l>il nome di color di chi fu il senno.</l>
<l>Del suo gran parte vide il duca franco;</l>
<l>ma molto più maravigliar lo fenno</l>
<l>molti ch'egli credea che dramma manco</l>
<l>non dovessero averne, e quivi denno</l>
<l>chiara notizia che ne tenean poco;</l>
<l>che molta quantità n'era in quel loco.</l>
</lg>
<lg type="ottava"><head>85</head>
<l>Altri in amar lo perde, altri in onori,</l>
<l>altri in cercar, scorrendo il mar, richezze;</l>
<l>altri ne le speranze de' signori,</l>
<l>altri dietro alle magiche sciocchezze;</l>
<l>altri in gemme, altri in opre di pittori,</l>
<l>et altri in altro che più d'altro aprezze.</l>
<l>Di sofisti e d'astrologhi raccolto,</l>
<l>e di poeti ancor ve n'era molto.</l>
</lg>
<lg type="ottava"><head>86</head>
<l>Astolfo tolse il suo; che gliel concesse</l>
<l>lo scrittor de l'oscura Apocalisse.</l>
<l>L'ampolla in ch'era al naso sol si messe,</l>
<l>e par che quello al luogo suo ne gisse:</l>
<l>e che Turpin da indi in qua confesse</l>
<l>ch'Astolfo lungo tempo saggio visse;</l>
<l>ma ch'uno error che fece poi, fu quello</l>
<l>ch'un'altra volta gli levò il cervello.</l>
</lg>
<lg type="ottava"><head>87</head>
<l>La più capace e piena ampolla, ov'era</l>
<l>il senno che solea far savio il conte,</l>
<l>Astolfo tolle; e non è sì leggiera,</l>
<l>come stimò, con l'altre essendo a monte.</l>
<l>Prima che 'l paladin da quella sfera</l>
<l>piena di luce alle più basse smonte,</l>
<l>menato fu da l'apostolo santo</l>
<l>in un palagio ov'era un fiume a canto;</l>
</lg>
<lg type="ottava"><head>88</head>
<l>ch'ogni sua stanza avea piena di velli</l>
<l>di lin, di seta, di coton, di lana,</l>
<l>tinti in varii colori e brutti e belli.</l>
<l>Nel primo chiostro una femina cana</l>
<l>fila a un aspo traea da tutti quelli,</l>
<l>come veggiàn l'estate la villana</l>
<l>traer dai bachi le bagnate spoglie,</l>
<l>quando la nuova seta si raccoglie.</l>
</lg>
<lg type="ottava"><head>89</head>
<l>V'è chi, finito un vello, rimettendo</l>
<l>ne viene un altro, e chi ne porta altronde:</l>
<l>un'altra de le filze va scegliendo</l>
<l>il bel dal brutto che quella confonde.</l>
<l>- Che lavor si fa qui, ch'io non l'intendo? -</l>
<l>dice a Giovanni Astolfo; e quel risponde:</l>
<l>- Le vecchie son le Parche, che con tali</l>
<l>stami filano vite a voi mortali.</l>
</lg>
<lg type="ottava"><head>90</head>
<l>Quanto dura un de' velli, tanto dura</l>
<l>l'umana vita, e non di più un momento.</l>
<l>Qui tien l'occhio e la Morte e la Natura,</l>
<l>per saper l'ora ch'un debba esser spento.</l>
<l>Sceglier le belle fila ha l'altra cura,</l>
<l>perché si tesson poi per ornamento</l>
<l>del paradiso; e dei più brutti stami</l>
<l>si fan per li dannati aspri legami. -</l>
</lg>
<lg type="ottava"><head>91</head>
<l>Di tutti i velli ch'erano già messi</l>
<l>in aspo, e scelti a farne altro lavoro,</l>
<l>erano in brevi piastre i nomi impressi,</l>
<l>altri di ferro, altri d'argento o d'oro:</l>
<l>e poi fatti n'avean cumuli spessi,</l>
<l>de' quali, senza mai farvi ristoro,</l>
<l>portarne via non si vedea mai stanco</l>
<l>un vecchio, e ritornar sempre per anco.</l>
</lg>
<lg type="ottava"><head>92</head>
<l>Era quel vecchio sì espedito e snello,</l>
<l>che per correr parea che fosse nato;</l>
<l>e da quel monte il lembo del mantello</l>
<l>portava pien del nome altrui segnato.</l>
<l>Ove n'andava, e perché facea quello,</l>
<l>ne l'altro canto vi sarà narrato,</l>
<l>se d'averne piacer segno farete</l>
<l>con quella grata udienza che solete.</l>
</lg>
</div1>

<div1 type="canto">
<head>Canto 35</head>
<lg type="ottava"><head>1</head>
<l>Chi salirà per me, madonna, in cielo</l>
<l>a riportarne il mio perduto ingegno?</l>
<l>che, poi ch'uscì da' bei vostri occhi il telo</l>
<l>che 'l cor mi fisse, ognior perdendo vegno.</l>
<l>Né di tanta iattura mi querelo,</l>
<l>pur che non cresca, ma stia a questo segno;</l>
<l>ch'io dubito, se più si va sciemando,</l>
<l>di venir tal, qual ho descritto Orlando.</l>
</lg>
<lg type="ottava"><head>2</head>
<l>Per riaver l'ingegno mio m'è aviso</l>
<l>che non bisogna che per l'aria io poggi</l>
<l>nel cerchio de la luna o in paradiso;</l>
<l>che 'l mio non credo che tanto alto alloggi.</l>
<l>Ne' bei vostri occhi e nel sereno viso,</l>
<l>nel sen d'avorio e alabastrini poggi</l>
<l>se ne va errando; et io con queste labbia</l>
<l>lo corrò, se vi par ch'io lo riabbia.</l>
</lg>
<lg type="ottava"><head>3</head>
<l>Per gli ampli tetti andava il paladino</l>
<l>tutte mirando le future vite,</l>
<l>poi ch'ebbe visto sul fatal molino</l>
<l>volgersi quelle ch'erano già ordite:</l>
<l>e scorse un vello che più che d'or fino</l>
<l>splender parea; né sarian gemme trite,</l>
<l>s'in filo si tirassero con arte,</l>
<l>da comparargli alla millesma parte.</l>
</lg>
<lg type="ottava"><head>4</head>
<l>Mirabilmente il bel vello gli piacque,</l>
<l>che tra infiniti paragon non ebbe;</l>
<l>e di sapere alto disio gli nacque,</l>
<l>quando sarà tal vita, e a chi si debbe.</l>
<l>L'evangelista nulla gliene tacque:</l>
<l>che venti anni principio prima avrebbe</l>
<l>che col M e col D fosse notato</l>
<l>l'anno corrente dal Verbo incarnato.</l>
</lg>
<lg type="ottava"><head>5</head>
<l>E come di splendore e di beltade</l>
<l>quel vello non avea simile o pare,</l>
<l>così saria la fortunata etade</l>
<l>che dovea uscirne al mondo singulare;</l>
<l>perché tutte le grazie inclite e rade</l>
<l>ch'alma Natura, o proprio studio dare,</l>
<l>o benigna Fortuna ad uomo puote,</l>
<l>avrà in perpetua et infallibil dote.</l>
</lg>
<lg type="ottava"><head>6</head>
<l>- Del re de' fiumi tra l'altiere corna</l>
<l>or siede umil (diceagli) e piccol borgo:</l>
<l>dinanzi il Po, di dietro gli soggiorna</l>
<l>d'alta palude un nebuloso gorgo;</l>
<l>che, volgendosi gli anni, la più adorna</l>
<l>di tutte le città d'Italia scorgo,</l>
<l>non pur di mura e d'ampli tetti regi,</l>
<l>ma di bei studi e di costumi egregi.</l>
</lg>
<lg type="ottava"><head>7</head>
<l>Tanta esaltazione e così presta,</l>
<l>non fortuìta o d'aventura casca;</l>
<l>ma l'ha ordinata il ciel, perché sia questa</l>
<l>degna in che l'uom di ch'io ti parlo, nasca:</l>
<l>che, dove il frutto ha da venir, s'inesta</l>
<l>e con studio si fa crescer la frasca;</l>
<l>e l'artefice l'oro affinar suole,</l>
<l>in che legar gemma di pregio vuole.</l>
</lg>
<lg type="ottava"><head>8</head>
<l>Né sì leggiadra né sì bella veste</l>
<l>unque ebbe altr'alma in quel terrestre regno;</l>
<l>e raro è sceso e scenderà da queste</l>
<l>sfere superne un spirito sì degno,</l>
<l>come per farne Ippolito da Este</l>
<l>n'have l'eterna mente alto disegno.</l>
<l>Ippolito da Este sarà detto</l>
<l>l'uomo a chi Dio sì ricco dono ha eletto.</l>
</lg>
<lg type="ottava"><head>9</head>
<l>Quegli ornamenti che divisi in molti,</l>
<l>a molti basterian per tutti ornarli,</l>
<l>in suo ornamento avrà tutti raccolti</l>
<l>costui, di c'hai voluto ch'io ti parli.</l>
<l>Le virtudi per lui, per lui soffolti</l>
<l>saran gli studi; e s'io vorrò narrar li</l>
<l>alti suoi merti, al fin son sì lontano,</l>
<l>ch'Orlando il senno aspetterebbe invano. -</l>
</lg>
<lg type="ottava"><head>10</head>
<l>Così venìa l'imitator di Cristo</l>
<l>ragionando col duca: e poi che tutte</l>
<l>le stanze del gran luogo ebbono visto,</l>
<l>onde l'umane vite eran condutte,</l>
<l>sul fiume usciro, che d'arena misto</l>
<l>con l'onde discorrea turbide e brutte;</l>
<l>e vi trovâr quel vecchio in su la riva,</l>
<l>che con gl'impressi nomi vi veniva.</l>
</lg>
<lg type="ottava"><head>11</head>
<l>Non so se vi sia a mente, io dico quello</l>
<l>ch'al fin de l'altro canto vi lasciai,</l>
<l>vecchio di faccia, e sì di membra snello,</l>
<l>che d'ogni cervio è più veloce assai.</l>
<l>Degli altrui nomi egli si empìa il mantello;</l>
<l>scemava il monte, e non finiva mai:</l>
<l>et in quel fiume che Lete si noma,</l>
<l>scarcava, anzi perdea la ricca soma.</l>
</lg>
<lg type="ottava"><head>12</head>
<l>Dico che, come arriva in su la sponda</l>
<l>del fiume, quel prodigo vecchio scuote</l>
<l>il lembo pieno, e ne la turbida onda</l>
<l>tutte lascia cader l'impresse note.</l>
<l>Un numer senza fin se ne profonda,</l>
<l>ch'un minimo uso aver non se ne puote;</l>
<l>e di cento migliaia che l'arena</l>
<l>sul fondo involve, un se ne serva a pena.</l>
</lg>
<lg type="ottava"><head>13</head>
<l>Lungo e d'intorno quel fiume volando</l>
<l>girano corvi et avidi avoltori,</l>
<l>mulacchie e varii augelli, che gridando</l>
<l>facean discordi strepiti e romori;</l>
<l>et alla preda correan tutti, quando</l>
<l>sparger vedean gli amplissimi tesori:</l>
<l>e chi nel becco, e chi ne l'ugna torta</l>
<l>ne prende; ma lontan poco li porta.</l>
</lg>
<lg type="ottava"><head>14</head>
<l>Come vogliono alzar per l'aria i voli,</l>
<l>non han poi forza che 'l peso sostegna;</l>
<l>sì che convien che Lete pur involi</l>
<l>de' ricchi nomi la memoria degna.</l>
<l>Fra tanti augelli son duo cigni soli,</l>
<l>bianchi, Signor, come è la vostra insegna,</l>
<l>che vengon lieti riportando in bocca</l>
<l>sicuramente il nome che lor tocca.</l>
</lg>
<lg type="ottava"><head>15</head>
<l>Così contra i pensieri empi e maligni</l>
<l>del vecchio che donar li vorria al fiume,</l>
<l>alcun'ne salvan gli augelli benigni:</l>
<l>tutto l'avanzo oblivion consume.</l>
<l>Or se ne van notando i sacri cigni,</l>
<l>et or per l'aria battendo le piume,</l>
<l>fin che presso alla ripa del fiume empio</l>
<l>trovano un colle, e sopra il colle un tempio.</l>
</lg>
<lg type="ottava"><head>16</head>
<l>All'Immortalitade il luogo è sacro,</l>
<l>ove una bella ninfa giù del colle</l>
<l>viene alla ripa del leteo lavacro,</l>
<l>e di bocca dei cigni i nomi tolle;</l>
<l>e quelli affige intorno al simulacro</l>
<l>ch'in mezzo il tempio una colonna estolle:</l>
<l>quivi li sacra, e ne fa tal governo,</l>
<l>che vi si pôn veder tutti in eterno.</l>
</lg>
<lg type="ottava"><head>17</head>
<l>Chi sia quel vecchio, e perché tutti al rio</l>
<l>senza alcun frutto i bei nomi dispensi,</l>
<l>e degli augelli, e di quel luogo pio</l>
<l>onde la bella ninfa al fiume viensi,</l>
<l>aveva Astolfo di saper desio</l>
<l>i gran misteri e gl'incogniti sensi;</l>
<l>e domandò di tutte queste cose</l>
<l>l'uomo di Dio, che così gli rispose:</l>
</lg>
<lg type="ottava"><head>18</head>
<l>- Tu déi saper che non si muove fronda</l>
<l>là giù, che segno qui non se ne faccia.</l>
<l>Ogni effetto convien che corrisponda</l>
<l>in terra e in ciel, ma con diversa faccia.</l>
<l>Quel vecchio, la cui barba il petto inonda,</l>
<l>veloce sì che mai nulla l'impaccia,</l>
<l>gli effetti pari e la medesima opra</l>
<l>che 'l Tempo fa là giù, fa qui di sopra.</l>
</lg>
<lg type="ottava"><head>19</head>
<l>Volte che son le fila in su la ruota,</l>
<l>là giù la vita umana arriva al fine.</l>
<l>La fama là, qui ne riman la nota;</l>
<l>ch'immortali sariano ambe e divine,</l>
<l>se non che qui quel da la irsuta gota,</l>
<l>e là giù il Tempo ognior ne fa rapine.</l>
<l>Questi le getta, come vedi, al rio;</l>
<l>e quel l'immerge ne l'eterno oblio.</l>
</lg>
<lg type="ottava"><head>20</head>
<l>E come qua su i corvi e gli avoltori</l>
<l>e le mulacchie e gli altri varii augelli</l>
<l>s'affaticano tutti per trar fuori</l>
<l>de l'acqua i nomi che veggion più belli:</l>
<l>così là giù ruffiani, adulatori,</l>
<l>buffon, cinedi, accusatori, e quelli</l>
<l>che viveno alle corti e che vi sono</l>
<l>più grati assai che 'l virtuoso e 'l buono,</l>
</lg>
<lg type="ottava"><head>21</head>
<l>e son chiamati cortigian gentili,</l>
<l>perché sanno imitar l'asino e 'l ciacco;</l>
<l>de' lor signor, tratto che n'abbia i fili</l>
<l>la giusta Parca, anzi Venere e Bacco,</l>
<l>questi di ch'io ti dico, inerti e vili,</l>
<l>nati solo ad empir di cibo il sacco,</l>
<l>portano in bocca qualche giorno il nome;</l>
<l>poi ne l'oblio lascian cader le some.</l>
</lg>
<lg type="ottava"><head>22</head>
<l>Ma come i cigni che cantando lieti</l>
<l>rendeno salve le medaglie al tempio,</l>
<l>così gli uomini degni da' poeti</l>
<l>son tolti da l'oblio, più che morte empio.</l>
<l>Oh bene accorti principi e discreti,</l>
<l>che seguite di Cesare l'esempio,</l>
<l>e gli scrittor vi fate amici, donde</l>
<l>non avete a temer di Lete l'onde!</l>
</lg>
<lg type="ottava"><head>23</head>
<l>Son, come i cigni, anco i poeti rari,</l>
<l>poeti che non sian del nome indegni;</l>
<l>sì perché il ciel degli uomini preclari</l>
<l>non pate mai che troppa copia regni,</l>
<l>sì per gran colpa dei signori avari</l>
<l>che lascian mendicare i sacri ingegni;</l>
<l>che le virtù premendo, et esaltando</l>
<l>i vizii, caccian le buone arti in bando.</l>
</lg>
<lg type="ottava"><head>24</head>
<l>Credi che Dio questi ignoranti ha privi</l>
<l>de lo 'ntelletto, e loro offusca i lumi;</l>
<l>che de la poesia gli ha fatto schivi,</l>
<l>acciò che morte il tutto ne consumi.</l>
<l>Oltre che del sepolcro uscirian vivi,</l>
<l>ancor ch'avesser tutti i rei costumi,</l>
<l>pur che sapesson farsi amica Cirra,</l>
<l>più grato odore avrian che nardo o mirra.</l>
</lg>
<lg type="ottava"><head>25</head>
<l>Non sì pietoso Enea, né forte Achille</l>
<l>fu, come è fama, né sì fiero Ettorre;</l>
<l>e ne son stati e mille e mille e mille</l>
<l>che lor si puon con verità anteporre:</l>
<l>ma i donati palazzi e le gran ville</l>
<l>dai descendenti lor, gli ha fatto porre</l>
<l>in questi senza fin sublimi onori</l>
<l>da l'onorate man degli scrittori.</l>
</lg>
<lg type="ottava"><head>26</head>
<l>Non fu sì santo né benigno Augusto</l>
<l>come la tuba di Virgilio suona.</l>
<l>L'aver avuto in poesia buon gusto</l>
<l>la proscrizion iniqua gli perdona.</l>
<l>Nessun sapria se Neron fosse ingiusto,</l>
<l>né sua fama saria forse men buona,</l>
<l>avesse avuto e terra e ciel nimici,</l>
<l>se gli scrittor sapea tenersi amici.</l>
</lg>
<lg type="ottava"><head>27</head>
<l>Omero Agamennón vittorioso,</l>
<l>e fe' i Troian parer vili et inerti;</l>
<l>e che Penelopea fida al suo sposo</l>
<l>dai Prochi mille oltraggi avea sofferti.</l>
<l>E se tu vuoi che 'l ver non ti sia ascoso,</l>
<l>tutta al contrario l'istoria converti:</l>
<l>che i Greci rotti, e che Troia vittrice,</l>
<l>e che Penelopea fu meretrice.</l>
</lg>
<lg type="ottava"><head>28</head>
<l>Da l'altra parte odi che fama lascia</l>
<l>Elissa, ch'ebbe il cor tanto pudico;</l>
<l>che riputata viene una bagascia,</l>
<l>solo perché Maron non le fu amico.</l>
<l>Non ti maravigliar ch'io n'abbia ambascia,</l>
<l>e se di ciò diffusamente io dico.</l>
<l>Gli scrittori amo, e fo il debito mio;</l>
<l>ch'al vostro mondo fui scrittore anch'io.</l>
</lg>
<lg type="ottava"><head>29</head>
<l>E sopra tutti gli altri io feci acquisto</l>
<l>che non mi può levar tempo né morte:</l>
<l>e ben convenne al mio lodato Cristo</l>
<l>rendermi guidardon di sì gran sorte.</l>
<l>Duolmi di quei che sono al tempo tristo,</l>
<l>quando la cortesia chiuso ha le porte;</l>
<l>che con pallido viso e macro e asciutto</l>
<l>la notte e 'l dì vi picchian senza frutto.</l>
</lg>
<lg type="ottava"><head>30</head>
<l>Sì che continuando il primo detto,</l>
<l>sono i poeti e gli studiosi pochi;</l>
<l>che dove non han pasco né ricetto,</l>
<l>insin le fere abbandonano i lochi. -</l>
<l>Così dicendo, il vecchio benedetto</l>
<l>gli occhi infiammò, che parveno duo fuochi;</l>
<l>poi vòlto al duca con un saggio riso</l>
<l>tornò sereno il conturbato viso.</l>
</lg>
<lg type="ottava"><head>31</head>
<l>Resti con lo scrittor de l'evangelo</l>
<l>Astolfo ormai, ch'io voglio far un salto,</l>
<l>quanto sia in terra a venir fin dal cielo;</l>
<l>ch'io non posso più star su l'ali in alto.</l>
<l>Torno alla donna a cui con grave telo</l>
<l>mosso avea gelosia crudele assalto.</l>
<l>Io la lasciai ch'avea con breve guerra</l>
<l>tre re gittati, un dopo l'altro, in terra;</l>
</lg>
<lg type="ottava"><head>32</head>
<l>e che giunta la sera ad un castello</l>
<l>ch'alla via di Parigi si ritrova,</l>
<l>d'Agramante, che rotto dal fratello</l>
<l>s'era ridotto in Arli, ebbe la nuova.</l>
<l>Certa che 'l suo Ruggier fosse con quello,</l>
<l>tosto ch'apparve in ciel la luce nuova,</l>
<l>verso Provenza, dove ancora intese</l>
<l>che Carlo lo seguia, la strada prese.</l>
</lg>
<lg type="ottava"><head>33</head>
<l>Verso Provenza per la via più dritta</l>
<l>andando, s'incontrò in una donzella,</l>
<l>ancor che fosse lacrimosa e afflitta,</l>
<l>bella di faccia e di maniere bella.</l>
<l>Questa era quella sì d'amor traffitta</l>
<l>per lo figliuol di Monodante, quella</l>
<l>donna gentil ch'avea lasciato al ponte</l>
<l>l'amante suo prigion di Rodomonte.</l>
</lg>
<lg type="ottava"><head>34</head>
<l>Ella venìa cercando un cavalliero,</l>
<l>ch'a far battaglia usato, come lontra,</l>
<l>in acqua e in terra fosse, e così fiero,</l>
<l>che lo potesse al pagan porre incontra.</l>
<l>La sconsolata amica di Ruggiero,</l>
<l>come quest'altra sconsolata incontra,</l>
<l>cortesemente la saluta, e poi</l>
<l>le chiede la cagion dei dolor suoi.</l>
</lg>
<lg type="ottava"><head>35</head>
<l>Fiordiligi lei mira, e veder parle</l>
<l>un cavallier ch'al suo bisogno fia;</l>
<l>e comincia del ponte a ricontarle,</l>
<l>ove impedisce il re d'Algier la via;</l>
<l>e ch'era stato appresso di levarle</l>
<l>l'amante suo: non che più forte sia;</l>
<l>ma sapea darsi il Saracino astuto</l>
<l>col ponte stretto e con quel fiume aiuto.</l>
</lg>
<lg type="ottava"><head>36</head>
<l>- Se sei (dicea) sì ardito e sì cortese,</l>
<l>come ben mostri l'uno e l'altro in vista,</l>
<l>mi vendica, per Dio, di chi mi prese</l>
<l>il mio signore, e mi fa gir sì trista;</l>
<l>o consigliami almeno in che paese</l>
<l>possa io trovare un ch'a colui resista,</l>
<l>e sappia tanto d'arme e di battaglia,</l>
<l>che 'l fiume e 'l ponte al pagan poco vaglia.</l>
</lg>
<lg type="ottava"><head>37</head>
<l>Oltre che tu farai quel che conviensi</l>
<l>ad uom cortese e a cavalliero errante,</l>
<l>in beneficio il tuo valor dispensi</l>
<l>del più fedel d'ogni fedele amante.</l>
<l>De l'altre sue virtù non appertiensi</l>
<l>a me narrar; che sono tante e tante,</l>
<l>che chi non n'ha notizia, si può dire</l>
<l>che sia del veder privo e de l'udire. -</l>
</lg>
<lg type="ottava"><head>38</head>
<l>La magnanima donna, a cui fu grata</l>
<l>sempre ogni impresa che può farla degna</l>
<l>d'esser con laude e gloria nominata,</l>
<l>subito al ponte di venir disegna:</l>
<l>et ora tanto più, ch'è disperata,</l>
<l>vien volentier, quando anco a morir vegna;</l>
<l>che credendosi, misera! esser priva</l>
<l>del suo Ruggiero, ha in odio d'esser viva.</l>
</lg>
<lg type="ottava"><head>39</head>
<l>- Per quel ch'io vaglio, giovane amorosa</l>
<l>(rispose Bradamante), io m'offerisco</l>
<l>di far l'impresa dura e perigliosa,</l>
<l>per altre cause ancor, ch'io preterisco;</l>
<l>ma più, che del tuo amante narri cosa</l>
<l>che narrar di pochi uomini avvertisco:</l>
<l>che sia in amor fedel; ch'a fé ti giuro</l>
<l>ch'in ciò pensai ch'ognun fosse pergiuro. -</l>
</lg>
<lg type="ottava"><head>40</head>
<l>Con un sospir quest'ultime parole</l>
<l>finì, con un sospir ch'uscì dal core;</l>
<l>poi disse: - Andiamo; - e nel seguente sole</l>
<l>giunsero al fiume, al passo pien d'orrore.</l>
<l>Scoperte da la guardia che vi suole</l>
<l>farne segno col corno al suo signore,</l>
<l>il pagan s'arma; e quale è 'l suo costume,</l>
<l>sul ponte s'apparecchia in ripa al fiume:</l>
</lg>
<lg type="ottava"><head>41</head>
<l>e come vi compar quella guerriera,</l>
<l>di porla a morte subito minaccia,</l>
<l>quando de l'arme e del destrier su ch'era,</l>
<l>al gran sepolcro oblazion non faccia.</l>
<l>Bradamante che sa l'istoria vera,</l>
<l>come per lui morta Issabella giaccia,</l>
<l>che Fiordiligi detto le l'avea,</l>
<l>al Saracin superbo rispondea:</l>
</lg>
<lg type="ottava"><head>42</head>
<l>- Perché vuoi tu, bestial, che gli innocenti</l>
<l>facciano penitenzia del tuo fallo?</l>
<l>Del sangue tuo placar costei convienti:</l>
<l>tu l'uccidesti, e tutto 'l mondo sallo.</l>
<l>Sì che di tutte l'arme e guernimenti</l>
<l>di tanti che gittati hai da cavallo,</l>
<l>oblazione e vittima più accetta</l>
<l>avrà, ch'io te l'uccida in sua vendetta.</l>
</lg>
<lg type="ottava"><head>43</head>
<l>E di mia man le fia più grato il dono,</l>
<l>quando, come ella fu, son donna anch'io:</l>
<l>né qui venuta ad altro effetto sono,</l>
<l>ch'a vendicarla; e questo sol disio.</l>
<l>Ma far tra noi prima alcun patto è buono,</l>
<l>che 'l tuo valor si compari col mio.</l>
<l>S'abbattuta sarò, di me farai</l>
<l>quel che degli altri tuoi prigion fatt'hai:</l>
</lg>
<lg type="ottava"><head>44</head>
<l>ma s'io t'abbatto, come io credo e spero,</l>
<l>guadagnar voglio il tuo cavallo e l'armi,</l>
<l>e quelle offerir sole al cimitero,</l>
<l>e tutte l'altre distaccar da' marmi;</l>
<l>e voglio che tu lasci ogni guerriero. -</l>
<l>Rispose Rodomonte: - Giusto parmi</l>
<l>che sia come tu di'; ma i prigion darti</l>
<l>già non potrei, ch'io non gli ho in queste parti.</l>
</lg>
<lg type="ottava"><head>45</head>
<l>Io gli ho al mio regno in Africa mandati:</l>
<l>ma ti prometto, e ti do ben la fede,</l>
<l>che se m'avvien per casi inopinati</l>
<l>che tu stia in sella e ch'io rimanga a piede,</l>
<l>farò che saran tutti liberati</l>
<l>in tanto tempo quanto si richiede</l>
<l>di dare a un messo ch'in fretta si mandi</l>
<l>a far quel che, s'io perdo, mi commandi.</l>
</lg>
<lg type="ottava"><head>46</head>
<l>Ma s'a te tocca star di sotto, come</l>
<l>più si conviene, e certo so che fia,</l>
<l>non vo' che lasci l'arme, né il tuo nome,</l>
<l>come di vinta, sottoscritto sia:</l>
<l>al tuo bel viso, a' begli occhi, alle chiome,</l>
<l>che spiran tutti amore e leggiadria,</l>
<l>voglio donar la mia vittoria; e basti</l>
<l>che ti disponga amarmi, ove m'odiasti.</l>
</lg>
<lg type="ottava"><head>47</head>
<l>Io son di tal valor, son di tal nerbo,</l>
<l>ch'aver non déi d'andar di sotto a sdegno. -</l>
<l>Sorrise alquanto, ma d'un riso acerbo</l>
<l>che fece d'ira, più che d'altro, segno,</l>
<l>la donna, né rispose a quel superbo;</l>
<l>ma tornò in capo al ponticel di legno,</l>
<l>spronò il cavallo, e con la lancia d'oro</l>
<l>venne a trovar quell'orgoglioso Moro.</l>
</lg>
<lg type="ottava"><head>48</head>
<l>Rodomonte alla giostra s'apparecchia:</l>
<l>viene a gran corso; et è sì grande il suono</l>
<l>che rende il ponte, ch'intronar l'orecchia</l>
<l>può forse a molti che lontan ne sono.</l>
<l>La lancia d'oro fe' l'usanza vecchia;</l>
<l>che quel pagan, sì dianzi in giostra buono,</l>
<l>levò di sella, e in aria lo sospese,</l>
<l>indi sul ponte a capo in giù lo stese.</l>
</lg>
<lg type="ottava"><head>49</head>
<l>Nel trapassar ritrovò a pena loco</l>
<l>ove entrar col destrier quella guerriera;</l>
<l>e fu a gran risco, e ben vi mancò poco,</l>
<l>ch'ella non traboccò ne la riviera:</l>
<l>ma Rabicano, il quale il vento e 'l fuoco</l>
<l>concetto avean, sì destro et agil era,</l>
<l>che nel margine estremo trovò strada;</l>
<l>e sarebbe ito anco su 'n fil di spada.</l>
</lg>
<lg type="ottava"><head>50</head>
<l>Ella si volta, e contra l'abbattuto</l>
<l>pagan ritorna; e con leggiadro motto:</l>
<l>- Or puoi (disse) veder chi abbia perduto,</l>
<l>e a chi di noi tocchi di star di sotto. -</l>
<l>Di maraviglia il Pagan resta muto,</l>
<l>ch'una donna a cader l'abbia condotto;</l>
<l>e far risposta non poté o non volle,</l>
<l>e fu come uom pien di stupore e folle.</l>
</lg>
<lg type="ottava"><head>51</head>
<l>Di terra si levò tacito e mesto;</l>
<l>e poi ch'andato fu quattro o sei passi,</l>
<l>lo scudo e l'elmo, e de l'altre arme il resto</l>
<l>tutto si trasse, e gittò contra i sassi;</l>
<l>e solo e a piè fu a dileguarsi presto:</l>
<l>non che commission prima non lassi</l>
<l>a un suo scudier, che vada a far l'effetto</l>
<l>dei prigion suoi, secondo che fu detto.</l>
</lg>
<lg type="ottava"><head>52</head>
<l>Partissi; e nulla poi più se n'intese,</l>
<l>se non che stava in una grotta scura.</l>
<l>Intanto Bradamante avea sospese</l>
<l>di costui l'arme all'alta sepoltura,</l>
<l>e fattone levar tutto l'arnese,</l>
<l>il qual dei cavallieri, alla scrittura,</l>
<l>conobbe de la corte esser di Carlo;</l>
<l>non levò il resto, e non lasciò levarlo.</l>
</lg>
<lg type="ottava"><head>53</head>
<l>Oltr'a quel del figliuol di Monodante,</l>
<l>v'è quel di Sansonetto e d'Oliviero,</l>
<l>che per trovare il principe d'Anglante,</l>
<l>quivi condusse il più dritto sentiero.</l>
<l>Quivi fur presi, e furo il giorno inante</l>
<l>mandati via dal Saracino altiero.</l>
<l>Di questi l'arme fe' la donna tôrre</l>
<l>da l'alta mole, e chiuder ne la torre.</l>
</lg>
<lg type="ottava"><head>54</head>
<l>Tutte l'altre lasciò pender dai sassi,</l>
<l>che fur spogliate ai cavallier pagani.</l>
<l>V'eran l'arme d'un re, del quale i passi</l>
<l>per Frontalatte mal fur spesi e vani:</l>
<l>io dico l'arme del re de' Circassi,</l>
<l>che dopo lungo errar per colli e piani,</l>
<l>venne quivi a lasciar l'altro destriero;</l>
<l>e poi senz'arme andossene leggiero.</l>
</lg>
<lg type="ottava"><head>55</head>
<l>S'era partito disarmato e a piede</l>
<l>quel re pagan dal periglioso ponte,</l>
<l>sì come gli altri ch'eran di sua fede,</l>
<l>partir da sé lasciava Rodomonte.</l>
<l>Ma di tornar più al campo non gli diede</l>
<l>il cor; ch'ivi apparir non avria fronte:</l>
<l>che per quel che vantossi, troppo scorno</l>
<l>gli saria farvi in tal guisa ritorno.</l>
</lg>
<lg type="ottava"><head>56</head>
<l>Di pur cercar nuovo desir lo prese</l>
<l>colei che sol avea fissa nel core.</l>
<l>Fu l'aventura sua, che tosto intese</l>
<l>(io non vi saprei dir chi ne fu autore)</l>
<l>ch'ella tornava verso il suo paese:</l>
<l>onde esso, come il punge e sprona Amore,</l>
<l>dietro alla pésta subito si pone.</l>
<l>Ma tornar voglio alla figlia d'Amone.</l>
</lg>
<lg type="ottava"><head>57</head>
<l>Poi che narrato ebbe con altro scritto</l>
<l>come da lei fu liberato il passo;</l>
<l>a Fiordiligi ch'avea il core afflitto,</l>
<l>e tenea il viso lacrimoso e basso,</l>
<l>domandò umanamente ov'ella dritto</l>
<l>volea che fosse, indi partendo, il passo.</l>
<l>Rispose Fiordiligi: - Il mio camino</l>
<l>vo' che sia in Arli al campo saracino,</l>
</lg>
<lg type="ottava"><head>58</head>
<l>ove navilio e buona compagnia</l>
<l>spero trovar da gir ne l'altro lito.</l>
<l>Mai non mi fermerò fin ch'io non sia</l>
<l>venuta al mio signore e mio marito.</l>
<l>Voglio tentar, perché in prigion non stia,</l>
<l>più modi e più; che se mi vien fallito</l>
<l>questo che Rodomonte t'ha promesso,</l>
<l>ne voglio avere uno et un altro appresso. -</l>
</lg>
<lg type="ottava"><head>59</head>
<l>- Io m'offerisco (disse Bradamante)</l>
<l>d'accompagnarti un pezzo de la strada,</l>
<l>tanto che tu ti vegga Arli davante,</l>
<l>ove per amor mio vo' che tu vada</l>
<l>a trovar quel Ruggier del re Agramante,</l>
<l>che del suo nome ha piena ogni contrada;</l>
<l>e che gli rendi questo buon destriero,</l>
<l>onde abbattuto ho il Saracino altiero.</l>
</lg>

<lg type="ottava"><head>60</head>
<l>Voglio ch'a punto tu gli dica questo:</l>
<l>"Un cavallier che di provar si crede,</l>
<l>e fare a tutto 'l mondo manifesto</l>
<l>che contra lui sei mancator di fede;</l>
<l>acciò ti trovi apparecchiato e presto,</l>
<l>questo destrier, perch'io tel dia, mi diede.</l>
<l>Dice che trovi tua piastra e tua maglia,</l>
<l>e che l'aspetti a far teco battaglia".</l>
</lg>
<lg type="ottava"><head>61</head>
<l>Digli questo, e non altro; e se quel vuole</l>
<l>saper da te ch'io son, di' che nol sai. -</l>
<l>Quella rispose umana come suole:</l>
<l>- Non sarò stanca in tuo servizio mai,</l>
<l>spender la vita, non che le parole;</l>
<l>che tu ancora per me così fatto hai. -</l>
<l>Grazie le rende Bradamante, e piglia</l>
<l>Frontino, e le lo porge per la briglia.</l>
</lg>
<lg type="ottava"><head>62</head>
<l>Lungo il fiume le belle e pellegrine</l>
<l>giovani vanno a gran giornate insieme,</l>
<l>tanto che veggono Arli, e le vicine</l>
<l>rive odon risonar del mar che freme.</l>
<l>Bradamante si ferma alle confine</l>
<l>quasi de' borghi et alle sbarre estreme,</l>
<l>per dare a Fiordiligi atto intervallo,</l>
<l>che condurre a Ruggier possa il cavallo.</l>
</lg>
<lg type="ottava"><head>63</head>
<l>Vien Fiordiligi, et entra nel rastrello,</l>
<l>nel ponte e nella porta; e seco prende</l>
<l>chi le fa compagnia fin all'ostello</l>
<l>ove abita Ruggiero, e quivi scende;</l>
<l>e, secondo il mandato, al damigello</l>
<l>fa l'imbasciata, e il buon Frontin gli rende:</l>
<l>indi va, che risposta non aspetta,</l>
<l>ad esequire il suo bisogno in fretta.</l>
</lg>
<lg type="ottava"><head>64</head>
<l>Ruggier riman confuso e in pensier grande,</l>
<l>e non sa ritrovar capo né via</l>
<l>di saper chi lo sfide, e chi gli mande</l>
<l>a dire oltraggio e a fargli cortesia.</l>
<l>Che costui senza fede lo domande,</l>
<l>o possa domandar uomo che sia,</l>
<l>non sa veder né imaginare; e prima,</l>
<l>ch'ogn'altro sia che Bradamante, istima.</l>
</lg>
<lg type="ottava"><head>65</head>
<l>Che fosse Rodomonte, era più presto</l>
<l>ad aver, che fosse altri, opinione;</l>
<l>e perché ancor da lui debba udir questo,</l>
<l>pensa, né imaginar può la cagione.</l>
<l>Fuor che con lui, non sa di tutto 'l resto</l>
<l>del mondo, con chi lite abbia e tenzone.</l>
<l>Intanto la donzella di Dordona</l>
<l>chiede battaglia, e forte il corno suona.</l>
</lg>
<lg type="ottava"><head>66</head>
<l>Vien la nuova a Marsilio e ad Agramante,</l>
<l>ch'un cavallier di fuor chiede battaglia.</l>
<l>A caso Serpentin loro era avante,</l>
<l>et impetrò di vestir piastra e maglia,</l>
<l>e promesse pigliar questo arrogante.</l>
<l>Il popul venne sopra la muraglia;</l>
<l>né fanciullo restò, né restò veglio,</l>
<l>che non fosse a veder chi fêsse meglio.</l>
</lg>
<lg type="ottava"><head>67</head>
<l>Con ricca sopravesta e bello arnese</l>
<l>Serpentin da la Stella in giostra venne.</l>
<l>Al primo scontro in terra si distese:</l>
<l>il destrier aver parve a fuggir penne.</l>
<l>Dietro gli corse la donna cortese,</l>
<l>e per la briglia al Saracin lo tenne,</l>
<l>e disse: - Monta, e fa che 'l tuo signore</l>
<l>mi mandi un cavallier di te migliore. -</l>
</lg>
<lg type="ottava"><head>68</head>
<l>Il re african, ch'era con gran famiglia</l>
<l>sopra le mura alla giostra vicino,</l>
<l>del cortese atto assai si maraviglia,</l>
<l>ch'usato ha la donzella a Serpentino.</l>
<l>- Di ragion può pigliarlo, e non lo piglia, -</l>
<l>diceva, udendo il popul saracino.</l>
<l>Serpentin giunge, e come ella commanda,</l>
<l>un miglior da sua parte al re domanda.</l>
</lg>
<lg type="ottava"><head>69</head>
<l>Grandonio di Volterna furibondo,</l>
<l>il più superbo cavallier di Spagna,</l>
<l>pregando fece sì, che fu il secondo,</l>
<l>et uscì con minaccie alla campagna.</l>
<l>- Tua cortesia nulla ti vaglia al mondo;</l>
<l>che, quando da me vinto tu rimagna,</l>
<l>al mio signor menar preso ti voglio:</l>
<l>ma qui morrai, s'io posso come soglio. -</l>
</lg>
<lg type="ottava"><head>70</head>
<l>La donna disse lui: - Tua villania</l>
<l>non vo' che men cortese far mi possa,</l>
<l>ch'io non ti dica che tu torni pria</l>
<l>che sul duro terren ti doglian l'ossa.</l>
<l>Ritorna, e di' al tuo re da parte mia,</l>
<l>che per simile a te non mi son mossa;</l>
<l>ma per trovar guerrier che 'l pregio vaglia,</l>
<l>son qui venuta a domandar battaglia. -</l>
</lg>
<lg type="ottava"><head>71</head>
<l>Il mordace parlare, acre et acerbo,</l>
<l>gran fuoco al cor del Saracino attizza;</l>
<l>sì che senza poter replicar verbo,</l>
<l>volta il destrier con còlera e con stizza.</l>
<l>Volta la donna, e contra quel superbo</l>
<l>la lancia d'oro e Rabicano drizza.</l>
<l>Come l'asta fatal lo scudo tocca,</l>
<l>coi piedi al cielo il Saracin trabocca.</l>
</lg>
<lg type="ottava"><head>72</head>
<l>Il destrier la magnanima guerriera</l>
<l>gli prese, e disse: - Pur tel prediss'io,</l>
<l>che far la mia imbasciata meglio t'era,</l>
<l>che de la giostra aver tanto disio.</l>
<l>Di' al re, ti prego, che fuor de la schiera</l>
<l>elegga un cavallier che sia par mio;</l>
<l>né voglia con voi altri affaticarme,</l>
<l>ch'avete poca esperienzia d'arme. -</l>
</lg>
<lg type="ottava"><head>73</head>
<l>Quei da le mura, che stimar non sanno</l>
<l>chi sia il guerriero in su l'arcion sì saldo,</l>
<l>quei più famosi nominando vanno,</l>
<l>che tremar li fan spesso al maggior caldo.</l>
<l>Che Brandimarte sia, molti detto hanno:</l>
<l>la più parte s'accorda esser Rinaldo:</l>
<l>molti su Orlando avrian fatto disegno;</l>
<l>ma il suo caso sapean di pietà degno.</l>
</lg>
<lg type="ottava"><head>74</head>
<l>La terza giostra il figlio di Lanfusa</l>
<l>chiedendo, disse: - Non che vincer speri,</l>
<l>ma perché di cader più degna scusa</l>
<l>abbian, cadendo anch'io, questi guerrieri. -</l>
<l>E poi di tutto quel ch'in giostra s'usa</l>
<l>si messe in punto; e di cento destrieri</l>
<l>che tenea in stalla, d'un tolse l'eletta,</l>
<l>ch'avea il correre acconcio, e di gran fretta.</l>
</lg>
<lg type="ottava"><head>75</head>
<l>Contra la donna per giostrar si fece;</l>
<l>ma prima salutolla, et ella lui.</l>
<l>Disse la donna: - Se saper mi lece,</l>
<l>ditemi in cortesia che siate vui. -</l>
<l>Di questo Ferraù le satisfece,</l>
<l>ch'usò di rado di celarsi altrui.</l>
<l>Ella soggiunse: - Voi già non rifiuto,</l>
<l>ma avria più volentieri altri voluto. -</l>
</lg>
<lg type="ottava"><head>76</head>
<l>- E chi? - Ferraù disse. Ella rispose:</l>
<l>- Ruggiero; - e a pena il poté proferire,</l>
<l>e sparse d'un color come di rose</l>
<l>la bellissima faccia in questo dire.</l>
<l>Soggiunse al detto poi: - Le cui famose</l>
<l>lode a tal prova m'han fatto venire.</l>
<l>Altro non bramo, e d'altro non mi cale,</l>
<l>che di provar come egli in giostra vale. -</l>
</lg>
<lg type="ottava"><head>77</head>
<l>Semplicemente disse le parole</l>
<l>che forse alcuno ha già prese a malizia.</l>
<l>Rispose Ferraù: - Prima si vuole</l>
<l>provar tra noi chi sa più di milizia.</l>
<l>Se di me avvien quel che di molti suole,</l>
<l>poi verrà ad emendar la mia tristizia</l>
<l>quel gentil cavallier che tu dimostri</l>
<l>aver tanto desio che teco giostri. -</l>
</lg>
<lg type="ottava"><head>78</head>
<l>Parlando tuttavolta la donzella</l>
<l>teneva la visiera alta dal viso.</l>
<l>Mirando Ferraù la faccia bella,</l>
<l>si sente rimaner mezzo conquiso,</l>
<l>e taciturno dentro a sé favella:</l>
<l>- Questo un angel mi par del paradiso;</l>
<l>e ancor che con la lancia non mi tocchi,</l>
<l>abbattuto son già da' suoi begli occhi. -</l>
</lg>
<lg type="ottava"><head>79</head>
<l>Preson del campo; e come agli altri avvenne,</l>
<l>Ferraù se n'uscì di sella netto.</l>
<l>Bradamante il destrier suo gli ritenne,</l>
<l>e disse: - Torna, e serva quel c'hai detto. -</l>
<l>Ferraù vergognoso se ne venne,</l>
<l>e ritrovò Ruggier ch'era al conspetto</l>
<l>del re Agramante; e gli fece sapere</l>
<l>ch'alla battaglia il cavallier lo chere.</l>
</lg>
<lg type="ottava"><head>80</head>
<l>Ruggier non conoscendo ancor chi fosse</l>
<l>chi a sfidar lo mandava alla battaglia,</l>
<l>quasi certo di vincere, allegrosse;</l>
<l>e le piastre arrecar fece e la maglia:</l>
<l>né l'aver visto alle gravi percosse,</l>
<l>che gli altri sian caduti, il cor gli smaglia.</l>
<l>Come s'armasse, e come uscisse, e quanto</l>
<l>poi ne seguì, lo serbo all'altro canto.</l>
</lg>
</div1>

<div1 type="canto">
<head>Canto 36</head>
<lg type="ottava"><head>1</head>
<l>Convien ch'ovunque sia, sempre cortese</l>
<l>sia un cor gentil, ch'esser non può altrimente;</l>
<l>che per natura e per abito prese</l>
<l>quel che di mutar poi non è possente.</l>
<l>Convien ch'ovunque sia, sempre palese</l>
<l>un cor villan si mostri similmente.</l>
<l>Natura inchina al male, e viene a farsi</l>
<l>l'abito poi difficile a mutarsi.</l>
</lg>
<lg type="ottava"><head>2</head>
<l>Di cortesia, di gentilezza esempii</l>
<l>fra gli antiqui guerrier si vider molti,</l>
<l>e pochi fra i moderni; ma degli empii</l>
<l>costumi avvien ch'assai ne vegga e ascolti</l>
<l>in quella guerra, Ippolito, che i tempii</l>
<l>di segni ornaste agli nimici tolti,</l>
<l>e che traeste lor galee captive</l>
<l>di preda carche alle paterne rive.</l>
</lg>
<lg type="ottava"><head>3</head>
<l>Tutti gli atti crudeli et inumani</l>
<l>ch'usasse mai Tartaro o Turco o Moro,</l>
<l>(non già con volontà de' Veneziani,</l>
<l>che sempre esempio di giustizia fôro),</l>
<l>usaron l'empie e scelerate mani</l>
<l>di rei soldati, mercenarii loro.</l>
<l>Io non dico or di tanti accesi fuochi</l>
<l>ch'arson le ville e i nostri ameni lochi:</l>
</lg>
<lg type="ottava"><head>4</head>
<l>ben che fu quella ancor brutta vendetta,</l>
<l>massimamente contra voi, ch'appresso</l>
<l>Cesare essendo, mentre Padua stretta</l>
<l>era d'assedio, ben sapea che spesso</l>
<l>per voi più d'una fiamma fu interdetta,</l>
<l>e spento il fuoco ancor, poi che fu messo,</l>
<l>da villaggi e da templi, come piacque</l>
<l>all'alta cortesia che con voi nacque.</l>
</lg>
<lg type="ottava"><head>5</head>
<l>Io non parlo di questo né di tanti</l>
<l>altri lor discortesi e crudeli atti;</l>
<l>ma sol di quel che trar dai sassi i pianti</l>
<l>debbe poter, qual volta se ne tratti:</l>
<l>quel dì, Signor, che la famiglia inanti</l>
<l>vostra mandaste là dove ritratti</l>
<l>dai legni lor con importuni auspici</l>
<l>s'erano in luogo forte gl'inimici.</l>
</lg>
<lg type="ottava"><head>6</head>
<l>Qual Ettorre et Enea sin dentro ai flutti,</l>
<l>per abbruciar le navi greche, andaro,</l>
<l>un Ercol vidi e un Alessandro, indutti</l>
<l>da troppo ardir, partirsi a paro a paro,</l>
<l>e spronando i destrier, passarci tutti,</l>
<l>e i nemici turbar fin nel riparo,</l>
<l>e gir sì inanzi, ch'al secondo molto</l>
<l>aspro fu il ritornare, e al primo tolto.</l>
</lg>
<lg type="ottava"><head>7</head>
<l>Salvossi il Ferruffin, restò il Cantelmo.</l>
<l>Che cor, duca di Sora, che consiglio</l>
<l>fu allora il tuo, che trar vedesti l'elmo</l>
<l>fra mille spade al generoso figlio,</l>
<l>e menar preso a nave, e sopra un schelmo</l>
<l>troncargli il capo? Ben mi maraviglio</l>
<l>che darti morte lo spettacol solo</l>
<l>non poté, quanto il ferro a tuo figliuolo.</l>
</lg>
<lg type="ottava"><head>8</head>
<l>Schiavon crudele, onde hai tu il modo appreso,</l>
<l>de la milizia? In qual Scizia s'intende</l>
<l>ch'uccider si debba un, poi che gli è preso,</l>
<l>che rende l'arme, e più non si difende?</l>
<l>Dunque uccidesti lui, perché ha difeso</l>
<l>la patria? Il sole a torto oggi risplende,</l>
<l>crudel seculo, poi che pieno sei</l>
<l>di Tiesti, di Tantali e di Atrei.</l>
</lg>
<lg type="ottava"><head>9</head>
<l>Festi, barbar crudel, del capo scemo</l>
<l>il più ardito garzon che di sua etade</l>
<l>fosse da un polo a l'altro, e da l'estremo</l>
<l>lito degl'Indi a quello ove il sol cade.</l>
<l>Potea in Antropofàgo, in Polifemo</l>
<l>la beltà e gli anni suoi trovar pietade;</l>
<l>ma non in te, più crudo e più fellone</l>
<l>d'ogni Ciclope e d'ogni Lestrigone.</l>
</lg>
<lg type="ottava"><head>10</head>
<l>Simile esempio non credo che sia</l>
<l>fra gli antiqui guerrier, di quai li studi</l>
<l>tutti fur gentilezza e cortesia;</l>
<l>né dopo la vittoria erano crudi.</l>
<l>Bradamante non sol non era ria</l>
<l>a quei ch'avea, toccando lor gli scudi,</l>
<l>fatto uscir de la sella, ma tenea</l>
<l>loro i cavalli, e rimontar facea.</l>
</lg>
<lg type="ottava"><head>11</head>
<l>Di questa donna valorosa e bella</l>
<l>io vi dissi di sopra, che abbattuto</l>
<l>aveva Serpentin quel da la Stella,</l>
<l>Grandonio di Volterna e Ferrauto,</l>
<l>e ciascun d'essi poi rimesso in sella;</l>
<l>e dissi ancor che 'l terzo era venuto,</l>
<l>da lei mandato a disfidar Ruggiero,</l>
<l>là dove era stimata un cavalliero.</l>
</lg>
<lg type="ottava"><head>12</head>
<l>Ruggier tenne lo 'nvito allegramente,</l>
<l>e l'armatura sua fece venire.</l>
<l>Or mentre che s'armava al re presente,</l>
<l>tornaron quei signor di nuovo a dire</l>
<l>chi fosse il cavallier tanto eccellente,</l>
<l>che di lancia sapea sì ben ferire;</l>
<l>e Ferraù, che parlato gli avea,</l>
<l>fu domandato se lo conoscea.</l>
</lg>
<lg type="ottava"><head>13</head>
<l>Rispose Ferraù: - Tenete certo</l>
<l>che non è alcun di quei ch'avete detto.</l>
<l>A me parea, ch'il vidi a viso aperto,</l>
<l>il fratel di Rinaldo giovinetto:</l>
<l>ma poi ch'io n'ho l'alto valore esperto,</l>
<l>e so che non può tanto Ricciardetto,</l>
<l>penso che sia la sua sorella, molto</l>
<l>(per quel ch'io n'odo) a lui simil di volto.</l>
</lg>
<lg type="ottava"><head>14</head>
<l>Ella ha ben fama d'esser forte a pare</l>
<l>del suo Rinaldo e d'ogni paladino;</l>
<l>ma, per quanto io ne veggo oggi, mi pare</l>
<l>che val più del fratel, più del cugino. -</l>
<l>Come Ruggier lei sente ricordare,</l>
<l>del vermiglio color che 'l matutino</l>
<l>sparge per l'aria, si dipinge in faccia,</l>
<l>e nel cor triema, e non sa che si faccia.</l>
</lg>
<lg type="ottava"><head>15</head>
<l>A questo annunzio, stimulato e punto</l>
<l>da l'amoroso stral, dentro infiammarse,</l>
<l>e per l'ossa sentì tutto in un punto</l>
<l>correre un giaccio che 'l timor vi sparse,</l>
<l>timor ch'un nuovo sdegno abbia consunto</l>
<l>quel grande amor che già per lui sì l'arse.</l>
<l>Di ciò confuso non si risolveva,</l>
<l>s'incontra uscirle, o pur restar doveva.</l>
</lg>
<lg type="ottava"><head>16</head>
<l>Or quivi ritrovandosi Marfisa,</l>
<l>che d'uscire alla giostra avea gran voglia,</l>
<l>et era armata, perché in altra guisa</l>
<l>è raro, o notte o dì, che tu la coglia;</l>
<l>sentendo che Ruggier s'arma, s'avisa</l>
<l>che di quella vittoria ella si spoglia</l>
<l>se lascia che Ruggiero esca fuor prima:</l>
<l>pensa ire inanzi, e averne il pregio stima.</l>
</lg>
<lg type="ottava"><head>17</head>
<l>Salta a cavallo, e vien spronando in fretta</l>
<l>ove nel campo la figlia d'Amone</l>
<l>con palpitante cor Ruggiero aspetta,</l>
<l>disiderosa farselo prigione,</l>
<l>e pensa solo ove la lancia metta,</l>
<l>perché del colpo abbia minor lesione.</l>
<l>Marfisa se ne vien fuor de la porta,</l>
<l>e sopra l'elmo una fenice porta;</l>
</lg>
<lg type="ottava"><head>18</head>
<l>o sia per sua superbia, dinotando</l>
<l>se stessa unica al mondo in esser forte,</l>
<l>o pur sua casta intenzion lodando</l>
<l>di viver sempremai senza consorte.</l>
<l>La figliuola d'Amon la mira; e quando</l>
<l>le fattezze ch'amava non ha scorte,</l>
<l>come si nomi le domanda, et ode</l>
<l>esser colei che del suo amor si gode;</l>
</lg>
<lg type="ottava"><head>19</head>
<l>o per dir meglio, esser colei che crede</l>
<l>che goda del suo amor, colei che tanto</l>
<l>ha in odio e in ira, che morir si vede,</l>
<l>se sopra lei non vendica il suo pianto.</l>
<l>Volta il cavallo, e con gran furia riede,</l>
<l>non per desir di porla in terra, quanto</l>
<l>di passarle con l'asta in mezzo il petto,</l>
<l>e libera restar d'ogni suspetto.</l>
</lg>
<lg type="ottava"><head>20</head>
<l>Forza è a Marfisa ch'a quel colpo vada</l>
<l>a provar se 'l terreno è duro o molle;</l>
<l>e cosa tanto insolita le accada,</l>
<l>ch'ella n'è per venir di sdegno folle.</l>
<l>Fu in terra a pena, che trasse la spada,</l>
<l>e vendicar di quel cader si volle.</l>
<l>La figliuola d'Amon non meno altiera</l>
<l>gridò: - Che fai? tu sei mia prigioniera.</l>
</lg>
<lg type="ottava"><head>21</head>
<l>Se bene uso con gli altri cortesia,</l>
<l>usar teco, Marfisa, non la voglio,</l>
<l>come a colei che d'ogni villania</l>
<l>odo che sei dotata e d'ogni orgoglio. -</l>
<l>Marfisa a quel parlar fremer s'udia</l>
<l>come un vento marino in uno scoglio.</l>
<l>Grida, ma sì per rabbia si confonde,</l>
<l>che non può esprimer fuor quel che risponde.</l>
</lg>
<lg type="ottava"><head>22</head>
<l>Mena la spada, e più ferir non mira</l>
<l>lei, che 'l destrier, nel petto e ne la pancia:</l>
<l>ma Bradamante al suo la briglia gira,</l>
<l>e quel da parte subito si lancia;</l>
<l>e tutto a un tempo con isdegno et ira</l>
<l>la figliuola d'Amon spinge la lancia,</l>
<l>e con quella Marfisa tocca a pena,</l>
<l>che la fa riversar sopra l'arena.</l>
</lg>
<lg type="ottava"><head>23</head>
<l>A pena ella fu in terra, che rizzosse,</l>
<l>cercando far con la spada mal'opra.</l>
<l>Di nuovo l'asta Bradamante mosse,</l>
<l>e Marfisa di nuovo andò sozzopra.</l>
<l>Ben che possente Bradamante fosse,</l>
<l>non però sì a Marfisa era di sopra,</l>
<l>che l'avesse ogni colpo riversata;</l>
<l>ma tal virtù ne l'asta era incantata.</l>
</lg>
<lg type="ottava"><head>24</head>
<l>Alcuni cavallieri in questo mezzo,</l>
<l>alcuni, dico, de la parte nostra,</l>
<l>se n'erano venuti dove, in mezzo</l>
<l>l'un campo e l'altro, si facea la giostra</l>
<l>(che non eran lontani un miglio e mezzo),</l>
<l>veduta la virtù che 'l suo dimostra;</l>
<l>il suo che non conoscono altrimente</l>
<l>che per un cavallier de la lor gente.</l>
</lg>
<lg type="ottava"><head>25</head>
<l>Questi vedendo il generoso figlio</l>
<l>di Troiano alle mura approssimarsi,</l>
<l>per ogni caso, per ogni periglio</l>
<l>non vòlse sproveduto ritrovarsi;</l>
<l>e fe' che molti all'arme dier di piglio,</l>
<l>e che fuor dei ripari appresentârsi.</l>
<l>Tra questi fu Ruggiero, a cui la fretta</l>
<l>di Marfisa la giostra avea intercetta.</l>
</lg>
<lg type="ottava"><head>26</head>
<l>L'inamorato giovene mirando</l>
<l>stava il successo, e gli tremava il core,</l>
<l>de la sua cara moglie dubitando;</l>
<l>che di Marfisa ben sapea il valore.</l>
<l>Dubitò, dico, nel principio, quando</l>
<l>si mosse l'una e l'altra con furore;</l>
<l>ma visto poi come successe il fatto,</l>
<l>restò maraviglioso e stupefatto:</l>
</lg>
<lg type="ottava"><head>27</head>
<l>e poi che fin la lite lor non ebbe,</l>
<l>come avean l'altre avute, al primo incontro,</l>
<l>nel cor profundamente gli ne 'ncrebbe,</l>
<l>dubbioso pur di qualche strano incontro.</l>
<l>De l'una egli e de l'altra il ben vorrebbe;</l>
<l>ch'ama amendue: non che da porre incontro</l>
<l>sien questi amori: è l'un fiamma e furore,</l>
<l>l'altro benivolenza più ch'amore.</l>
</lg>
<lg type="ottava"><head>28</head>
<l>Partita volentier la pugna avria,</l>
<l>se con suo onor potuto avesse farlo.</l>
<l>Ma quei ch'egli avea seco in compagnia,</l>
<l>perché non vinca la parte di Carlo,</l>
<l>che già lor par che superior ne sia,</l>
<l>saltan nel campo, e vogliono turbarlo.</l>
<l>Da l'altra parte i cavallier cristiani</l>
<l>si fanno inanzi, e son quivi alle mani.</l>
</lg>
<lg type="ottava"><head>29</head>
<l>Di qua di là gridar si sente all'arme,</l>
<l>come usati eran far quasi ogni giorno.</l>
<l>Monti chi è a piè, chi non è armato s'arme,</l>
<l>alla bandiera ognun faccia ritorno!</l>
<l>dicea con chiaro e bellicoso carme</l>
<l>più d'una tromba che scorrea d'intorno:</l>
<l>e come quelle svegliano i cavalli,</l>
<l>svegliano i fanti i timpani e i taballi.</l>
</lg>
<lg type="ottava"><head>30</head>
<l>La scaramuccia fiera e sanguinosa,</l>
<l>quanto si possa imaginar, si mesce.</l>
<l>La donna di Dordona valorosa,</l>
<l>a cui mirabilmente aggrava e incresce</l>
<l>che quel di ch'era tanto disiosa,</l>
<l>di por Marfisa a morte, non riesce;</l>
<l>di qua di là si volge e si raggira,</l>
<l>se Ruggier può veder, per cui sospira.</l>
</lg>
<lg type="ottava"><head>31</head>
<l>Lo riconosce all'aquila d'argento</l>
<l>c'ha nello scudo azzurro il giovinetto.</l>
<l>Ella con gli occhi e col pensiero intento</l>
<l>si ferma a contemplar le spalle e 'l petto,</l>
<l>le leggiadre fattezze, e 'l movimento</l>
<l>pieno di grazia; e poi con gran dispetto,</l>
<l>imaginando ch'altra ne gioisse,</l>
<l>da furore assalita così disse:</l>
</lg>
<lg type="ottava"><head>32</head>
<l>- Dunque baciar sì belle e dolce labbia</l>
<l>deve altra, se baciar non le poss'io?</l>
<l>Ah non sia vero già ch'altra mai t'abbia;</l>
<l>che d'altra esser non déi, se non sei mio.</l>
<l>Più tosto che morir sola di rabbia,</l>
<l>che meco di mia man mori, disio;</l>
<l>che se ben qui ti perdo, almen l'inferno</l>
<l>poi mi ti renda, e stii meco in eterno.</l>
</lg>
<lg type="ottava"><head>33</head>
<l>Se tu m'occidi, è ben ragion che deggi</l>
<l>darmi de la vendetta anco conforto;</l>
<l>che voglion tutti gli ordini e le leggi,</l>
<l>che chi dà morte altrui debba esser morto.</l>
<l>Né par ch'anco il tuo danno il mio pareggi;</l>
<l>che tu mori a ragione, io moro a torto.</l>
<l>Farò morir chi brama, ohimè! ch'io muora;</l>
<l>ma tu, crudel, chi t'ama e chi t'adora.</l>
</lg>
<lg type="ottava"><head>34</head>
<l>Perché non déi tu, mano, essere ardita</l>
<l>d'aprir col ferro al mio nimico il core?</l>
<l>che tante volte a morte m'ha ferita</l>
<l>sotto la pace in sicurtà d'amore,</l>
<l>et or può consentir tormi la vita,</l>
<l>né pur aver pietà del mio dolore.</l>
<l>Contra questo empio ardisci, animo forte:</l>
<l>vendica mille mie con la sua morte. -</l>
</lg>
<lg type="ottava"><head>35</head>
<l>Gli sprona contra in questo dir, ma prima:</l>
<l>- Guàrdati (grida), perfido Ruggiero:</l>
<l>tu non andrai, s'io posso, de la opima</l>
<l>spoglia del cor d'una donzella altiero. -</l>
<l>Come Ruggiero ode il parlare, estima</l>
<l>che sia la moglie sua, com'era in vero,</l>
<l>la cui voce in memoria sì bene ebbe,</l>
<l>ch'in mille riconoscer la potrebbe.</l>
</lg>
<lg type="ottava"><head>36</head>
<l>Ben pensa quel che le parole denno</l>
<l>volere inferir più; ch'ella l'accusa</l>
<l>che la convenzion ch'insieme fenno,</l>
<l>non le osservava: onde per farne iscusa,</l>
<l>di volerle parlar le fece cenno:</l>
<l>ma quella già con la visiera chiusa</l>
<l>venia dal dolor spinta e da la rabbia,</l>
<l>per porlo, e forse ove non era sabbia.</l>
</lg>
<lg type="ottava"><head>37</head>
<l>Quando Ruggier la vede tanto accesa,</l>
<l>si ristringe ne l'arme e ne la sella:</l>
<l>la lancia arresta; ma la tien sospesa,</l>
<l>piegata in parte ove non nuoccia a quella.</l>
<l>La donna, ch'a ferirlo e a fargli offesa</l>
<l>venìa con mente di pietà rubella,</l>
<l>non poté sofferir, come fu appresso,</l>
<l>di porlo in terra e fargli oltraggio espresso.</l>
</lg>
<lg type="ottava"><head>38</head>
<l>Così lor lancie van d'effetto vòte</l>
<l>a quello incontro; e basta ben s'Amore</l>
<l>con l'un giostra e con l'altro, e gli percuote</l>
<l>d'una amorosa lancia in mezzo il core.</l>
<l>Poi che la donna sofferir non puote</l>
<l>di far onta a Ruggier, volge il furore</l>
<l>che l'arde il petto, altrove; e vi fa cose</l>
<l>che saran, fin che giri il ciel, famose.</l>
</lg>
<lg type="ottava"><head>39</head>
<l>In poco spazio ne gittò per terra</l>
<l>trecento e più con quella lancia d'oro.</l>
<l>Ella sola quel dì vinse la guerra,</l>
<l>messe ella sola in fuga il popul Moro.</l>
<l>Ruggier di qua di là s'aggira et erra</l>
<l>tanto, che se le accosta e dice: - Io moro,</l>
<l>s'io non ti parlo: ohimè! che t'ho fatto io,</l>
<l>che mi debbi fuggire? Odi, per Dio! -</l>
</lg>
<lg type="ottava"><head>40</head>
<l>Come ai meridional tiepidi venti,</l>
<l>che spirano dal mare il fiato caldo,</l>
<l>le nievi si disciolveno e i torrenti,</l>
<l>e il ghiaccio che pur dianzi era sì saldo;</l>
<l>così a quei prieghi, a quei brevi lamenti</l>
<l>il cor de la sorella di Rinaldo</l>
<l>subito ritornò pietoso e molle,</l>
<l>che l'ira, più che marmo, indurar volle.</l>
</lg>
<lg type="ottava"><head>41</head>
<l>Non vuol dargli, o non puote, altra risposta;</l>
<l>ma da traverso sprona Rabicano,</l>
<l>e quanto può dagli altri si discosta,</l>
<l>et a Ruggiero accenna con la mano.</l>
<l>Fuor de la moltitudine in reposta</l>
<l>valle si trasse, ov'era un piccol piano</l>
<l>ch'in mezzo avea un boschetto di cipressi</l>
<l>che parean d'una stampa tutti impressi.</l>
</lg>
<lg type="ottava"><head>42</head>
<l>In quel boschetto era di bianchi marmi</l>
<l>fatta di nuovo un'alta sepoltura.</l>
<l>Chi dentro giaccia, era con brevi carmi</l>
<l>notato a chi saperlo avesse cura.</l>
<l>Ma quivi giunta Bradamante, parmi</l>
<l>che già non pose mente alla scrittura.</l>
<l>Ruggier dietro il cavallo affretta e punge</l>
<l>tanto, ch'al bosco e alla donzella giunge.</l>
</lg>
<lg type="ottava"><head>43</head>
<l>Ma ritorniamo a Marfisa che s'era</l>
<l>in questo mezzo in sul destrier rimessa,</l>
<l>e venìa per trovar quella guerriera</l>
<l>che l'avea al primo scontro in terra messa:</l>
<l>e la vide partir fuor de la schiera,</l>
<l>e partir Ruggier vide e seguir essa;</l>
<l>né si pensò che per amor seguisse,</l>
<l>ma per finir con l'arme ingiurie e risse.</l>
</lg>
<lg type="ottava"><head>44</head>

<l>Urta il cavallo, e vien dietro alla pésta</l>
<l>tanto, ch'a un tempo con lor quasi arriva.</l>
<l>Quanto sua giunta ad ambi sia molesta,</l>
<l>chi vive amando, il sa, senza ch'io 'l scriva.</l>
<l>Ma Bradamante offesa più ne resta,</l>
<l>che colei vede, onde il suo mal deriva.</l>
<l>Chi le può tor che non creda esser vero</l>
<l>che l'amor ve la sproni di Ruggiero?</l>
</lg>
<lg type="ottava"><head>45</head>
<l>E perfido Ruggier di nuovo chiama.</l>
<l>- Non ti bastava, perfido (disse ella),</l>
<l>che tua perfidia sapessi per fama,</l>
<l>se non mi facevi anco veder quella?</l>
<l>Di cacciarmi da te veggo c'hai brama:</l>
<l>e per sbramar tua voglia iniqua e fella,</l>
<l>io vo' morir; ma sforzerommi ancora</l>
<l>che muora meco chi è cagion ch'io mora. -</l>
</lg>
<lg type="ottava"><head>46</head>
<l>Sdegnosa più che vipera, si spicca,</l>
<l>così dicendo, e va contra Marfisa;</l>
<l>et allo scudo l'asta sì le appicca,</l>
<l>che la fa a dietro riversare in guisa,</l>
<l>che quasi mezzo l'elmo in terra ficca;</l>
<l>né si può dir che sia colta improvisa:</l>
<l>anzi fa incontra ciò che far si puote;</l>
<l>e pure in terra del capo percuote.</l>
</lg>
<lg type="ottava"><head>47</head>
<l>La figliuola d'Amon, che vuol morire</l>
<l>o dar morte a Marfisa, è in tanta rabbia,</l>
<l>che non ha mente di nuovo a ferire</l>
<l>con l'asta, onde a gittar di nuovo l'abbia;</l>
<l>ma le pensa dal busto dipartire</l>
<l>il capo mezzo fitto ne la sabbia:</l>
<l>getta da sé la lancia d'oro, e prende</l>
<l>la spada, e del destrier subito scende.</l>
</lg>
<lg type="ottava"><head>48</head>
<l>Ma tarda è la sua giunta; che si trova</l>
<l>Marfisa incontra, e di tanta ira piena</l>
<l>(poi che s'ha vista alla seconda prova</l>
<l>cader sì facilmente su l'arena),</l>
<l>che pregar nulla, e nulla gridar giova</l>
<l>a Ruggier che di questo avea gran pena:</l>
<l>sì l'odio e l'ira le guerriere abbaglia,</l>
<l>che fan da disperate la battaglia.</l>
</lg>
<lg type="ottava"><head>49</head>
<l>A mezza spada vengono di botto;</l>
<l>e per la gran superbia che l'ha accese,</l>
<l>van pur inanzi, e si son già sì sotto,</l>
<l>ch'altro non puon che venire alle prese.</l>
<l>Le spade, il cui bisogno era interrotto,</l>
<l>lascian cadere, e cercan nuove offese.</l>
<l>Priega Ruggiero e supplica amendue,</l>
<l>ma poco frutto han le parole sue.</l>
</lg>
<lg type="ottava"><head>50</head>
<l>Quando pur vede che 'l pregar non vale,</l>
<l>di partirle per forza si dispone:</l>
<l>leva di mano ad amendua il pugnale,</l>
<l>et al piè d'un cipresso li ripone.</l>
<l>Poi che ferro non han più da far male,</l>
<l>con prieghi e con minaccie s'interpone:</l>
<l>ma tutto è invan; che la battaglia fanno</l>
<l>a pugni e a calci, poi ch'altro non hanno.</l>
</lg>
<lg type="ottava"><head>51</head>
<l>Ruggier non cessa: or l'una or l'altra prende</l>
<l>per le man, per le braccia, e la ritira;</l>
<l>e tanto fa, che di Marfisa accende</l>
<l>contra di sé, quanto si può più, l'ira.</l>
<l>Quella che tutto il mondo vilipende,</l>
<l>alla amicizia di Ruggier non mira.</l>
<l>Poi che da Bradamante si distacca,</l>
<l>corre alla spada, e con Ruggier s'attacca.</l>
</lg>
<lg type="ottava"><head>52</head>
<l>- Tu fai da discortese e da villano,</l>
<l>Ruggiero, a disturbar la pugna altrui;</l>
<l>ma ti farò pentir con questa mano</l>
<l>che vo' che basti a vincervi ambedui. -</l>
<l>Cerca Ruggier con parlar molto umano</l>
<l>Marfisa mitigar; ma contra lui</l>
<l>la trova in modo disdegnosa e fiera,</l>
<l>ch'un perder tempo ogni parlar seco era.</l>
</lg>
<lg type="ottava"><head>53</head>
<l>All'ultimo Ruggier la spada trasse,</l>
<l>poi che l'ira anco lui fe' rubicondo.</l>
<l>Non credo che spettacolo mirasse</l>
<l>Atene o Roma o luogo altro del mondo,</l>
<l>che così a' riguardanti dilettasse,</l>
<l>come dilettò questo e fu giocondo</l>
<l>alla gelosa Bradamante, quando</l>
<l>questo le pose ogni sospetto in bando.</l>
</lg>
<lg type="ottava"><head>54</head>
<l>La sua spada avea tolta ella di terra,</l>
<l>e tratta s'era a riguardar da parte;</l>
<l>e le parea veder che 'l dio di guerra</l>
<l>fosse Ruggiero alla possanza e all'arte.</l>
<l>Una furia infernal quando si sferra</l>
<l>sembra Marfisa, se quel sembra Marte.</l>
<l>Vero è ch'un pezzo il giovene gagliardo</l>
<l>di non far il potere ebbe riguardo.</l>
</lg>
<lg type="ottava"><head>55</head>
<l>Sapea ben la virtù de la sua spada;</l>
<l>che tante esperienze n'ha già fatto.</l>
<l>Ove giunge, convien che se ne vada</l>
<l>l'incanto, o nulla giovi, e stia di piatto:</l>
<l>sì che ritien che 'l colpo suo non cada</l>
<l>di taglio o punta, ma sempre di piatto.</l>
<l>Ebbe a questo Ruggier lunga avvertenza:</l>
<l>ma perdé pure un tratto la pazienza;</l>
</lg>
<lg type="ottava"><head>56</head>
<l>perché Marfisa una percossa orrenda</l>
<l>gli mena per dividergli la testa.</l>
<l>Leva lo scudo che 'l capo difenda</l>
<l>Ruggiero, e 'l colpo in su l'aquila pesta.</l>
<l>Vieta lo 'ncanto che lo spezzi o fenda;</l>
<l>ma di stordir non però il braccio resta:</l>
<l>e s'avea altr'arme che quelle d'Ettorre,</l>
<l>gli potea il fiero colpo il braccio tôrre:</l>
</lg>
<lg type="ottava"><head>57</head>
<l>e saria sceso indi alla testa, dove</l>
<l>disegnò di ferir l'aspra donzella.</l>
<l>Ruggiero il braccio manco a pena muove,</l>
<l>a pena più sostien l'aquila bella.</l>
<l>Per questo ogni pietà da sé rimuove;</l>
<l>par che negli occhi avampi una facella:</l>
<l>e quanto può cacciar, caccia una punta.</l>
<l>Marfisa, mal per te se n'eri giunta!</l>
</lg>
<lg type="ottava"><head>58</head>
<l>Io non vi so ben dir come si fosse:</l>
<l>la spada andò a ferire in un cipresso,</l>
<l>e un palmo e più ne l'arbore cacciosse:</l>
<l>in modo era piantato il luogo spesso.</l>
<l>In quel momento il monte e il piano scosse</l>
<l>un gran tremuoto; e si sentì con esso</l>
<l>da quell'avel ch'in mezzo il bosco siede,</l>
<l>gran voce uscir, ch'ogni mortale eccede.</l>
</lg>
<lg type="ottava"><head>59</head>
<l>Grida la voce orribile: - Non sia</l>
<l>lite tra voi: gli è ingiusto et inumano</l>
<l>ch'alla sorella il fratel morte dia,</l>
<l>o la sorella uccida il suo germano.</l>
<l>Tu, mio Ruggiero, e tu, Marfisa mia,</l>
<l>credete al mio parlar che non è vano:</l>
<l>in un medesimo utero d'un seme</l>
<l>foste concetti, e usciste al mondo insieme.</l>
</lg>
<lg type="ottava"><head>60</head>
<l>Concetti foste da Ruggier secondo:</l>
<l>vi fu Galaciella genitrice,</l>
<l>i cui fratelli avendole dal mondo</l>
<l>cacciato il genitor vostro infelice,</l>
<l>senza guardar ch'avesse in corpo il pondo</l>
<l>di voi, ch'usciste pur di lor radice,</l>
<l>la fêr, perché s'avesse ad affogare,</l>
<l>s'un debol legno porre in mezzo al mare.</l>
</lg>
<lg type="ottava"><head>61</head>
<l>Ma Fortuna che voi, ben che non nati,</l>
<l>avea già eletti a gloriose imprese,</l>
<l>fece che 'l legno ai liti inabitati</l>
<l>sopra le Sirti a salvamento scese;</l>
<l>ove, poi che nel mondo v'ebbe dati,</l>
<l>l'anima eletta al paradiso ascese.</l>
<l>Come Dio vòlse e fu vostro destino,</l>
<l>a questo caso io mi trovai vicino.</l>
</lg>
<lg type="ottava"><head>62</head>
<l>Diedi alla madre sepoltura onesta,</l>
<l>qual potea darsi in sì deserta arena;</l>
<l>e voi teneri avolti ne la vesta</l>
<l>meco portai sul monte di Carena;</l>
<l>e mansueta uscir de la foresta</l>
<l>feci e lasciare i figli una leena,</l>
<l>de le cui poppe dieci mesi e dieci</l>
<l>ambi nutrir con molto studio feci.</l>
</lg>
<lg type="ottava"><head>63</head>
<l>Un giorno che d'andar per la contrada</l>
<l>e da la stanza allontanar m'occorse,</l>
<l>vi sopravenne a caso una masnada</l>
<l>d'Arabi (e ricordarvene de' forse),</l>
<l>che te, Marfisa, tolser ne la strada;</l>
<l>ma non potêr Ruggier, che meglio corse.</l>
<l>Restai de la tua perdita dolente,</l>
<l>e di Ruggier guardian più diligente.</l>
</lg>
<lg type="ottava"><head>64</head>
<l>Ruggier, se ti guardò, mentre che visse,</l>
<l>il tuo maestro Atlante, tu lo sai.</l>
<l>Di te senti' predir le stelle fisse,</l>
<l>che tra' cristiani a tradigion morrai;</l>
<l>e perché il male influsso non seguisse,</l>
<l>tenertene lontan m'affaticai:</l>
<l>né ostare al fin potendo alla tua voglia,</l>
<l>infermo caddi, e mi mori' di doglia.</l>
</lg>
<lg type="ottava"><head>65</head>
<l>Ma inanzi a morte, qui dove previdi</l>
<l>che con Marfisa aver pugna dovevi,</l>
<l>feci raccor con infernal sussidi</l>
<l>a formar questa tomba i sassi grevi;</l>
<l>et a Caron dissi con alti gridi:</l>
<l>"Dopo morte non vo' lo spirto levi</l>
<l>di questo bosco, fin che non ci giugna</l>
<l>Ruggier con la sorella per far pugna".</l>
</lg>
<lg type="ottava"><head>66</head>
<l>Così lo spirto mio per le belle ombre</l>
<l>ha molti dì aspettato il venir vostro:</l>
<l>sì che mai gelosia più non t'ingombre,</l>
<l>o Bradamante, ch'ami Ruggier nostro.</l>
<l>Ma tempo è ormai che de la luce io sgombre,</l>
<l>e mi conduca al tenebroso chiostro. -</l>
<l>Qui si tacque; e a Marfisa et alla figlia</l>
<l>d'Amon lasciò e a Ruggier gran maraviglia.</l>
</lg>
<lg type="ottava"><head>67</head>
<l>Riconosce Marfisa per sorella</l>
<l>Ruggier con molto gaudio, et ella lui;</l>
<l>e ad abbracciarsi, senza offender quella</l>
<l>che per Ruggiero ardea, vanno ambidui:</l>
<l>e ramentando de l'età novella</l>
<l>alcune cose: i' feci, io dissi, io fui;</l>
<l>vengon trovando con più certo effetto,</l>
<l>tutto esser ver quel c'ha lo spirto detto.</l>
</lg>
<lg type="ottava"><head>68</head>
<l>Ruggiero alla sorella non ascose</l>
<l>quanto avea nel cor fissa Bradamante;</l>
<l>e narrò con parole affettuose</l>
<l>de le obligazion che le avea tante:</l>
<l>e non cessò, ch'in grand'amor compose</l>
<l>le discordie ch'insieme ebbono avante;</l>
<l>e fe', per segno di pacificarsi,</l>
<l>ch'umanamente andaro ad abbracciarsi.</l>
</lg>
<lg type="ottava"><head>69</head>
<l>A domandar poi ritornò Marfisa</l>
<l>chi stato fosse, e di che gente il padre;</l>
<l>e chi l'avesse morto, et a che guisa,</l>
<l>s'in campo chiuso o fra l'armate squadre;</l>
<l>e chi commesso avea che fosse uccisa</l>
<l>dal mar atroce la misera madre:</l>
<l>che se già l'avea udito da fanciulla,</l>
<l>or ne tenea poca memoria o nulla.</l>
</lg>
<lg type="ottava"><head>70</head>
<l>Ruggiero incominciò, che da' Troiani</l>
<l>per la linea d'Ettorre erano scesi;</l>
<l>che poi che Astianatte de le mani</l>
<l>campò d'Ulisse e da li aguati tesi,</l>
<l>avendo un de' fanciulli coetani</l>
<l>per lui lasciato, uscì di quei paesi;</l>
<l>e dopo un lungo errar per la marina,</l>
<l>venne in Sicilia e dominò Messina.</l>
</lg>
<lg type="ottava"><head>71</head>
<l>- I descendenti suoi di qua dal Faro</l>
<l>signoreggiâr de la Calabria parte;</l>
<l>e dopo più successioni andaro</l>
<l>ad abitar ne la città di Marte.</l>
<l>Più d'uno imperatore e re preclaro</l>
<l>fu di quel sangue in Roma e in altra parte,</l>
<l>cominciando a Costante e a Costantino,</l>
<l>sino a re Carlo figlio de Pipino.</l>
</lg>
<lg type="ottava"><head>72</head>
<l>Fu Ruggier primo e Gianbaron di questi,</l>
<l>Buovo, Rambaldo, al fin Ruggier secondo,</l>
<l>che fe', come d'Atlante udir potesti,</l>
<l>di nostra madre l'utero fecondo.</l>
<l>De la progenie nostra i chiari gesti</l>
<l>per l'istorie vedrai celebri al mondo.</l>
<l>Seguì poi, come venne il re Agolante</l>
<l>con Almonte e col padre d'Agramante;</l>
</lg>
<lg type="ottava"><head>73</head>
<l>e come menò seco una donzella</l>
<l>ch'era sua figlia, tanto valorosa,</l>
<l>che molti paladin gittò di sella;</l>
<l>e di Ruggiero al fin venne amorosa,</l>
<l>e per suo amor del padre fu ribella,</l>
<l>e battezzossi, e diventògli sposa.</l>
<l>Narrò come Beltramo traditore</l>
<l>per la cognata arse d'incesto amore;</l>
</lg>
<lg type="ottava"><head>74</head>
<l>e che la patria e 'l padre e duo fratelli</l>
<l>tradì, così sperando acquistar lei;</l>
<l>aperse Risa agli nimici, e quelli</l>
<l>fêr di lor tutti i portamenti rei;</l>
<l>come Agolante e i figli iniqui e felli</l>
<l>poser Galaciella, che di sei</l>
<l>mesi era grave, in mar senza governo,</l>
<l>quando fu tempestoso al maggior verno. -</l>
</lg>
<lg type="ottava"><head>75</head>
<l>Stava Marfisa con serena fronte</l>
<l>fisa al parlar che 'l suo german facea;</l>
<l>et esser scesa da la bella fonte</l>
<l>ch'avea sì chiari rivi, si godea.</l>
<l>Quinci Mongrana e quindi Chiaramonte</l>
<l>le due progenie derivar sapea,</l>
<l>ch'al mondo fur molti e molt'anni e lustri</l>
<l>splendide, e senza par d'uomini illustri.</l>
</lg>
<lg type="ottava"><head>76</head>
<l>Poi che 'l fratello al fin le venne a dire</l>
<l>che 'l padre d'Agramante e l'avo e 'l zio</l>
<l>Ruggiero a tradigion feron morire,</l>
<l>e posero la moglie a caso rio;</l>
<l>non lo poté più la sorella udire,</l>
<l>che lo 'nterroppe, e disse: - Fratel mio</l>
<l>(salva tua grazia), avuto hai troppo torto</l>
<l>a non ti vendicar del padre morto.</l>
</lg>
<lg type="ottava"><head>77</head>
<l>Se in Almonte e in Troian non ti potevi</l>
<l>insanguinar, ch'erano morti inante,</l>
<l>dei figli vendicar tu ti dovevi.</l>
<l>Perché, vivendo tu, vive Agramante?</l>
<l>Questa è una macchia che mai non ti levi</l>
<l>dal viso; poi che dopo offese tante</l>
<l>non pur posto non hai questo re a morte,</l>
<l>ma vivi al soldo suo ne la sua corte.</l>
</lg>
<lg type="ottava"><head>78</head>
<l>Io fo ben voto a Dio (ch'adorar voglio</l>
<l>Cristo Dio vero, ch'adorò mio padre)</l>
<l>che di questa armatura non mi spoglio,</l>
<l>fin che Ruggier non vendico e mia madre.</l>
<l>E vo' dolermi, e fin ora mi doglio,</l>
<l>di te, se più ti veggo fra le squadre</l>
<l>del re Agramante o d'altro signor Moro,</l>
<l>se non col ferro in man per danno loro. -</l>
</lg>
<lg type="ottava"><head>79</head>
<l>Oh come a quel parlar leva la faccia</l>
<l>la bella Bradamante, e ne gioisce!</l>
<l>E conforta Ruggier che così faccia</l>
<l>come Marfisa sua ben l'ammonisce;</l>
<l>e venga a Carlo, e conoscer si faccia,</l>
<l>che tanto onora, lauda e riverisce</l>
<l>del suo padre Ruggier la chiara fama,</l>
<l>ch'ancor guerrier senza alcun par lo chiama.</l>
</lg>
<lg type="ottava"><head>80</head>
<l>Ruggiero accortamente le rispose</l>
<l>che da principio questo far dovea;</l>
<l>ma per non bene aver note le cose,</l>
<l>come ebbe poi, tardato troppo avea.</l>
<l>Ora, essendo Agramante che gli pose</l>
<l>la spada al fianco, farebbe opra rea</l>
<l>dandogli morte, e saria traditore;</l>
<l>che già tolto l'avea per suo signore.</l>
</lg>
<lg type="ottava"><head>81</head>
<l>Ben, come a Bradamante già promesse,</l>
<l>promettea a lei di tentare ogni via,</l>
<l>tanto ch'occasione, onde potesse</l>
<l>levarsi con suo onor, nascer faria.</l>
<l>E se già fatto non l'avea, non desse</l>
<l>la colpa a lui, m'al re di Tartaria,</l>
<l>dal qual ne la battaglia che seco ebbe,</l>
<l>lasciato fu, come saper si debbe.</l>
</lg>
<lg type="ottava"><head>82</head>
<l>Et ella ch'ogni dì gli venìa al letto,</l>
<l>buon testimon, quanto alcun altro, n'era.</l>
<l>Fu sopra questo assai risposto e detto</l>
<l>da l'una e da l'altra inclita guerriera.</l>
<l>L'ultima conclusion, l'ultimo effetto</l>
<l>è che Ruggier ritorni alla bandiera</l>
<l>del suo signor, fin che cagion gli accada,</l>
<l>che giustamente a Carlo se ne vada.</l>
</lg>
<lg type="ottava"><head>83</head>
<l>- Lascialo pur andar (dicea Marfisa</l>
<l>a Bradamante), e non aver timore:</l>
<l>fra pochi giorni io farò bene in guisa</l>
<l>che non gli fia Agramante più signore. -</l>
<l>Così dice ella, né però devisa</l>
<l>quanto di voler fare abbia nel core.</l>
<l>Tolta da lor licenzia, al fin Ruggiero</l>
<l>per tornare al suo re volgea il destriero;</l>
</lg>
<lg type="ottava"><head>84</head>
<l>quando un pianto s'udì da le vicine</l>
<l>valli sonar, che li fe' tutti attenti.</l>
<l>A quella voce fan l'orecchie chine,</l>
<l>che di femina par che si lamenti.</l>
<l>Ma voglio questo canto abbia qui fine,</l>
<l>e di quel che voglio io, siate contenti;</l>
<l>che miglior cose vi prometto dire,</l>
<l>s'all'altro canto mi verrete a udire.</l>
</lg>
</div1>

<div1 type="canto">
<head>Canto 37</head>
<lg type="ottava"><head>1</head>
<l>Se, come in acquistar qualch'altro dono</l>
<l>che senza industria non può dar Natura,</l>
<l>affaticate notte e dì si sono</l>
<l>con somma diligenzia e lunga cura</l>
<l>le valorose donne, e se con buono</l>
<l>successo n'è uscit'opra non oscura;</l>
<l>così si fosson poste a quelli studi</l>
<l>ch'immortal fanno le mortal virtudi;</l>
</lg>
<lg type="ottava"><head>2</head>
<l>e che per se medesime potuto</l>
<l>avesson dar memoria alle sue lode,</l>
<l>non mendicar dagli scrittori aiuto,</l>
<l>ai quali astio et invidia il cor sì rode,</l>
<l>che 'l ben che ne puon dir, spesso è taciuto,</l>
<l>e 'l mal, quanto ne san, per tutto s'ode;</l>
<l>tanto il lor nome sorgeria, che forse</l>
<l>viril fama a tal grado unqua non sorse.</l>
</lg>
<lg type="ottava"><head>3</head>
<l>Non basta a molti di prestarsi l'opra</l>
<l>in far l'un l'altro glorioso al mondo,</l>
<l>ch'anco studian di far che si discuopra</l>
<l>ciò che le donne hanno fra lor d'immondo.</l>
<l>Non le vorrian lasciar venir di sopra,</l>
<l>e quanto puon, fan per cacciarle al fondo:</l>
<l>dico gli antiqui; quasi l'onor debbia</l>
<l>d'esse il lor oscurar, come il sol nebbia.</l>
</lg>
<lg type="ottava"><head>4</head>
<l>Ma non ebbe e non ha mano né lingua,</l>
<l>formando in voce o discrivendo in carte</l>
<l>(quantunque il mal, quanto può, accresce e impingua,</l>
<l>e minuendo il ben va con ogni arte),</l>
<l>poter però, che de le donne estingua</l>
<l>la gloria sì, che non ne resti parte;</l>
<l>ma non già tal, che presso al segno giunga,</l>
<l>né ch'anco se gli accosti di gran lunga:</l>
</lg>
<lg type="ottava"><head>5</head>
<l>ch'Arpalice non fu, non fu Tomiri,</l>
<l>non fu chi Turno, non chi Ettor soccorse;</l>
<l>non chi seguita da Sidonii e Tiri</l>
<l>andò per lungo mare in Libia a porse;</l>
<l>non Zenobia, non quella che gli Assiri,</l>
<l>i Persi e gl'Indi con vittoria scórse:</l>
<l>non fur queste e poch'altre degne sole,</l>
<l>di cui per arme eterna fama vole.</l>
</lg>
<lg type="ottava"><head>6</head>
<l>E di fedeli e caste e saggie e forti</l>
<l>stato ne son, non pur in Grecia e in Roma,</l>
<l>ma in ogni parte ove fra gl'Indi e gli Orti</l>
<l>de le Esperide il Sol spiega la chioma:</l>
<l>de le quai sono i pregi agli onor morti,</l>
<l>sì ch'a pena di mille una si noma;</l>
<l>e questo, perché avuto hanno ai lor tempi</l>
<l>gli scrittori bugiardi, invidi et empi.</l>
</lg>
<lg type="ottava"><head>7</head>
<l>Non restate però, donne, a cui giova</l>
<l>il bene oprar, di seguir vostra via;</l>
<l>né da vostra alta impresa vi rimuova</l>
<l>tema che degno onor non vi si dia:</l>
<l>che, come cosa buona non si trova</l>
<l>che duri sempre, così ancor né ria.</l>
<l>Se le carte sin qui state e gl'inchiostri</l>
<l>per voi non sono, or sono a' tempi nostri.</l>
</lg>
<lg type="ottava"><head>8</head>
<l>Dianzi Marullo et il Pontan per vui</l>
<l>sono, e duo Strozzi, il padre e 'l figlio, stati:</l>
<l>c'è il Bembo, c'è il Capel, c'è chi, qual lui</l>
<l>vediamo, ha tali i cortigian formati:</l>
<l>c'è un Luigi Alaman: ce ne son dui,</l>
<l>di par da Marte e da le Muse amati,</l>
<l>ambi del sangue che regge la terra</l>
<l>che 'l Menzo fende e d'alti stagni serra.</l>
</lg>
<lg type="ottava"><head>9</head>
<l>Di questi l'uno, oltre che 'l proprio instinto</l>
<l>ad onorarvi e a riverirvi inchina,</l>
<l>e far Parnasso risonare e Cinto</l>
<l>di vostra laude, e porla al ciel vicina;</l>
<l>l'amor, la fede, il saldo e non mai vinto</l>
<l>per minacciar di strazii e di ruina,</l>
<l>animo ch'Issabella gli ha dimostro,</l>
<l>lo fa, assai più che di se stesso, vostro:</l>
</lg>
<lg type="ottava"><head>10</head>
<l>sì che non è per mai trovarsi stanco</l>
<l>di farvi onor nei suoi vivaci carmi:</l>
<l>e s'altri vi dà biasmo, non è ch'anco</l>
<l>sia più pronto di lui per pigliar l'armi:</l>
<l>e non ha il mondo cavallier che manco</l>
<l>la vita sua per la virtù rispiarmi.</l>
<l>Dà insieme egli materia ond'altri scriva,</l>
<l>e fa la gloria altrui, scrivendo, viva.</l>
</lg>
<lg type="ottava"><head>11</head>
<l>Et è ben degno che sì ricca donna,</l>
<l>ricca di tutto quel valor che possa</l>
<l>esser fra quante al mondo portin gonna,</l>
<l>mai non si sia di sua constanzia mossa;</l>
<l>e sia stata per lui vera colonna,</l>
<l>sprezzando di Fortuna ogni percossa:</l>
<l>di lei degno egli, e degna ella di lui;</l>
<l>né meglio s'accoppiaro unque altri dui.</l>
</lg>
<lg type="ottava"><head>12</head>
<l>Nuovi trofei pon su la riva d'Oglio;</l>
<l>ch'in mezzo a ferri, a fuochi, a navi, a ruote</l>
<l>ha sparso alcun tanto ben scritto foglio,</l>
<l>che 'l vicin fiume invidia aver gli puote.</l>
<l>Appresso a questo un Ercol Bentivoglio</l>
<l>fa chiaro il vostro onor con chiare note,</l>
<l>e Renato Trivulcio, e 'l mio Guidetto,</l>
<l>e 'l Molza, a dir di voi da Febo eletto.</l>
</lg>
<lg type="ottava"><head>13</head>
<l>C'è 'l duca de' Carnuti Ercol, figliuolo</l>
<l>del duca mio, che spiega l'ali come</l>
<l>canoro cigno, e va cantando a volo,</l>
<l>e fin al cielo udir fa il vostro nome.</l>
<l>C'è il mio signor del Vasto, a cui non solo</l>
<l>di dare a mille Atene e a mille Rome</l>
<l>di sé materia basta, ch'anco accenna</l>
<l>volervi eterne far con la sua penna.</l>
</lg>
<lg type="ottava"><head>14</head>
<l>Et oltre a questi et altri ch'oggi avete,</l>
<l>che v'hanno dato gloria e ve la dànno,</l>
<l>voi per voi stesse dar ve la potete;</l>
<l>poi che molte, lasciando l'ago e 'l panno,</l>
<l>son con le Muse a spegnersi la sete</l>
<l>al fonte d'Aganippe andate, e vanno;</l>
<l>e ne ritornan tai che l'opra vostra</l>
<l>è più bisogno a noi, ch'a voi la nostra.</l>
</lg>
<lg type="ottava"><head>15</head>
<l>Se chi sian queste, e di ciascun voglio</l>
<l>render buon conto, e degno pregio darle,</l>
<l>bisognerà ch'io verghi più d'un foglio,</l>
<l>e ch'oggi il canto mio d'altro non parle:</l>
<l>e s'a lodarne cinque o sei ne toglio,</l>
<l>io potrei l'altre offendere e sdegnarle.</l>
<l>Che farò dunque? Ho da tacer d'ognuna,</l>
<l>o pur fra tante sceglierne sol una?</l>
</lg>
<lg type="ottava"><head>16</head>
<l>Sceglieronne una; e sceglierolla tale,</l>
<l>che superato avrà l'invidia in modo,</l>
<l>che nessun'altra potrà avere a male,</l>
<l>se l'altre taccio, e se lei sola lodo.</l>
<l>Quest'una ha non pur sé fatta immortale</l>
<l>col dolce stil di che il meglior non odo;</l>
<l>ma può qualunque di cui parli o scriva,</l>
<l>trar del sepolcro, e far ch'eterno viva.</l>
</lg>
<lg type="ottava"><head>17</head>
<l>Come Febo la candida sorella</l>
<l>fa più di luce adorna, e più la mira</l>
<l>che Venere o che Maia o ch'altra stella</l>
<l>che va col cielo o che da sé si gira:</l>
<l>così facundia, più ch'all'altre, a quella</l>
<l>di ch'io vi parlo, e più dolcezza spira;</l>
<l>e dà tal forza all'alte sue parole,</l>
<l>ch'orna a' dì nostri il ciel d'un altro sole.</l>
</lg>
<lg type="ottava"><head>18</head>
<l>Vittoria è 'l nome; e ben conviensi a nata</l>
<l>fra le vittorie, et a chi, o vada o stanzi,</l>
<l>di trofei sempre e di trionfi ornata,</l>
<l>la vittoria abbia seco, o dietro o inanzi.</l>
<l>Questa è un'altra Artemisia, che lodata</l>
<l>fu di pietà verso il suo Mausolo; anzi</l>
<l>tanto maggior, quanto è più assai bell'opra,</l>
<l>che por sotterra un uom, trarlo di sopra.</l>
</lg>
<lg type="ottava"><head>19</head>
<l>Se Laodamìa, se la moglier di Bruto,</l>
<l>s'Arria, s'Argia, s'Evadne, e s'altre molte</l>
<l>meritâr laude per aver voluto,</l>
<l>morti i mariti, esser con lor sepolte;</l>
<l>quanto onore a Vittoria è più dovuto,</l>
<l>che di Lete e del rio che nove volte</l>
<l>l'ombre circonda, ha tratto il suo consorte,</l>
<l>mal grado de le Parche e de la Morte!</l>
</lg>
<lg type="ottava"><head>20</head>
<l>S'al fiero Achille invidia de la chiara</l>
<l>meonia tromba il Macedonico ebbe,</l>
<l>quanto, invitto Francesco di Pescara,</l>
<l>maggiore a te, se vivesse or, l'avrebbe!</l>
<l>che sì casta mogliere e a te sì cara</l>
<l>canti l'eterno onor che ti si debbe,</l>
<l>e che per lei sì 'l nome tuo rimbombe,</l>
<l>che da bramar non hai più chiare trombe.</l>
</lg>
<lg type="ottava"><head>21</head>
<l>Se quanto dir se ne potrebbe, o quanto</l>
<l>io n'ho desir, volessi porre in carte,</l>
<l>ne direi lungamente; ma non tanto,</l>
<l>ch'a dir non ne restasse anco gran parte:</l>
<l>e di Marfisa e dei compagni intanto</l>
<l>la bella istoria rimarria da parte,</l>
<l>la quale io vi promisi di seguire,</l>
<l>s'in questo canto mi verreste a udire.</l>
</lg>
<lg type="ottava"><head>22</head>
<l>Ora essendo voi qui per ascoltarmi,</l>
<l>et io per non mancar de la promessa,</l>
<l>serberò a maggior ozio di provarmi</l>
<l>ch'ogni laude di lei sia da me espressa;</l>
<l>non perch'io creda bisognar miei carmi</l>
<l>a chi se ne fa copia da se stessa;</l>
<l>ma sol per satisfare a questo mio,</l>
<l>c'ho d'onorarla e di lodar, disio.</l>
</lg>
<lg type="ottava"><head>23</head>
<l>Donne, io conchiudo in somma, ch'ogni etate</l>
<l>molte ha di voi degne d'istoria avute;</l>
<l>ma per invidia di scrittori state</l>
<l>non sète dopo morte conosciute:</l>
<l>il che più non sarà, poi che voi fate</l>
<l>per voi stesse immortal vostra virtute.</l>
<l>Se far le due cognate sapean questo,</l>
<l>si sapria meglio ogni lor degno gesto.</l>
</lg>
<lg type="ottava"><head>24</head>
<l>Di Bradamante e di Marfisa dico,</l>
<l>le cui vittoriose inclite prove</l>
<l>di ritornare in luce m'affatico;</l>
<l>ma de le diece mancanmi le nove.</l>
<l>Queste ch'io so, ben volentieri esplìco;</l>
<l>sì perché ogni bell'opra si de', dove</l>
<l>occulta sia, scoprir, sì perché bramo</l>
<l>a voi, donne, aggradir, ch'onoro et amo.</l>
</lg>
<lg type="ottava"><head>25</head>
<l>Stava Ruggier, com'io vi dissi, in atto</l>
<l>di partirsi, et avea commiato preso,</l>
<l>e dall'arbore il brando già ritratto,</l>
<l>che, come dianzi, non gli fu conteso;</l>
<l>quando un gran pianto, che non lungo tratto</l>
<l>era lontan, lo fe' restar sospeso;</l>
<l>e con le donne a quella via si mosse,</l>
<l>per aiutar, dove bisogno fosse.</l>
</lg>
<lg type="ottava"><head>26</head>
<l>Spingonsi inanzi, e via più chiaro il suon ne</l>
<l>viene, e via più son le parole intese.</l>
<l>Giunti ne la vallea, trovan tre donne</l>
<l>che fan quel duolo, assai strane in arnese;</l>
<l>che fin all'ombilico ha lor le gonne</l>
<l>scorciate non so chi poco cortese:</l>
<l>e per non saper meglio elle celarsi,</l>
<l>sedeano in terra, e non ardian levarsi.</l>
</lg>
<lg type="ottava"><head>27</head>
<l>Come quel figlio di Vulcan, che venne</l>
<l>fuor de la polve senza madre in vita,</l>
<l>e Pallade nutrir fe' con solenne</l>
<l>cura d'Aglauro, al veder troppo ardita,</l>
<l>sedendo, ascosi i brutti piedi tenne</l>
<l>su la quadriga da lui prima ordita;</l>
<l>così quelle tre giovani le cose</l>
<l>secrete lor tenean, sedendo, ascose.</l>
</lg>
<lg type="ottava"><head>28</head>
<l>Lo spettacolo enorme e disonesto</l>
<l>l'una e l'altra magnanima guerriera</l>
<l>fe' del color che nei giardin di Pesto</l>
<l>esser la rosa suol da primavera.</l>
<l>Riguardò Bradamante, e manifesto</l>
<l>tosto le fu ch'Ullania una d'esse era,</l>
<l>Ullania che da l'Isola Perduta</l>
<l>in Francia messaggiera era venuta:</l>
</lg>
<lg type="ottava"><head>29</head>
<l>e riconobbe non men l'altre due;</l>
<l>che dove vide lei, vide esse ancora.</l>
<l>Ma se n'andaron le parole sue</l>
<l>a quella de le tre ch'ella più onora;</l>
<l>e le domanda chi sì iniquo fue,</l>
<l>e sì di legge e di costumi fuora,</l>
<l>che quei segreti agli occhi altrui riveli,</l>
<l>che, quanto può, par che Natura celi.</l>
</lg>
<lg type="ottava"><head>30</head>
<l>Ullania che conosce Bradamante,</l>
<l>non meno ch'alle insegne, alla favella,</l>
<l>esser colei che pochi giorni inante</l>
<l>avea gittati i tre guerrier di sella,</l>
<l>narra che ad un castel poco distante</l>
<l>una ria gente e di pietà ribella,</l>
<l>oltre all'ingiuria di scorciarle i panni,</l>
<l>l'avea battuta e fatto l'altri danni.</l>
</lg>
<lg type="ottava"><head>31</head>
<l>Né le sa dir che de lo scudo sia,</l>
<l>né dei tre re che per tanti paesi</l>
<l>fatto le avean sì lunga compagnia:</l>
<l>non sa se morti, o sian restati presi;</l>
<l>e dice c'ha pigliata questa via,</l>
<l>ancor ch'andare a piè molto le pesi,</l>
<l>per richiamarsi de l'oltraggio a Carlo,</l>
<l>sperando che non sia per tolerarlo.</l>
</lg>
<lg type="ottava"><head>32</head>
<l>Alle guerriere et a Ruggier, che meno</l>
<l>non han pietosi i cor, ch'audaci e forti,</l>
<l>de' bei visi turbò l'aer sereno</l>
<l>l'udire, e più il veder sì gravi torti:</l>
<l>et obliando ogn'altro affar che avieno,</l>
<l>e senza che li prieghi o che gli esorti</l>
<l>la donna afflitta a far la sua vendetta,</l>
<l>piglian la via verso quel luogo in fretta.</l>
</lg>
<lg type="ottava"><head>33</head>
<l>Di commune parer le sopraveste,</l>
<l>mosse da gran bontà, s'aveano tratte,</l>
<l>ch'a ricoprir le parti meno oneste</l>
<l>di quelle sventurate assai furo atte.</l>
<l>Bradamante non vuol ch'Ullania peste</l>
<l>le strade a piè, ch'avea a piede anco fatte,</l>
<l>e se la leva in groppa del destriero;</l>
<l>l'altra Marfisa, l'altra il buon Ruggiero.</l>
</lg>
<lg type="ottava"><head>34</head>
<l>Ullania a Bradamante che la porta</l>
<l>mostra la via che va al castel più dritta:</l>
<l>Bradamante all'incontro lei conforta</l>
<l>che la vendicherà di chi l'ha afflitta.</l>
<l>Lascian la valle, e per via lunga e torta</l>
<l>sagliono un colle or a man manca or ritta;</l>
<l>e prima il sol fu dentro il mare ascoso,</l>
<l>che volesser tra via prender riposo.</l>
</lg>
<lg type="ottava"><head>35</head>
<l>Trovaro una villetta che la schena</l>
<l>d'un erto colle, aspro a salir, tenea;</l>
<l>ove ebbon buono albergo e buona cena,</l>
<l>quale avere in quel loco si potea.</l>
<l>Si mirano d'intorno, e quivi piena</l>
<l>ogni parte di donne si vedea,</l>
<l>quai giovani, quai vecchie; e in tanto stuolo</l>
<l>faccia non v'apparia d'un uomo solo.</l>
</lg>
<lg type="ottava"><head>36</head>
<l>Non più a Iason di maraviglia denno,</l>
<l>né agli Argonauti che venian con lui,</l>
<l>le donne che i mariti morir fenno</l>
<l>e i figli e i padri coi fratelli sui,</l>
<l>sì che per tutta l'isola di Lenno</l>
<l>di viril faccia non si vider dui;</l>
<l>che Ruggier quivi, e chi con Ruggier era</l>
<l>maraviglia ebbe all'alloggiar la sera.</l>
</lg>
<lg type="ottava"><head>37</head>
<l>Fêro ad Ullania et alle damigelle</l>
<l>che venivan con lei, le due guerriere</l>
<l>la sera proveder di tre gonnelle,</l>
<l>se non così polite, almeno intere.</l>
<l>A sé chiama Ruggiero una di quelle</l>
<l>donne ch'abitan quivi, e vuol sapere</l>
<l>ove gli uomini sian, ch'un non ne vede;</l>
<l>et ella a lui questa risposta diede:</l>
</lg>
<lg type="ottava"><head>38</head>
<l>- Questa che forse è maraviglia a voi,</l>
<l>che tante donne senza uomini siamo,</l>
<l>è grave e intolerabil pena a noi,</l>
<l>che qui bandite misere viviamo.</l>
<l>E perché il duro esilio più ci annoi,</l>
<l>padri, figli e mariti, che sì amiamo,</l>
<l>aspro e lungo divorzio da noi fanno,</l>
<l>come piace al crudel nostro tiranno.</l>
</lg>
<lg type="ottava"><head>39</head>
<l>Da le sue terre, le quai son vicine</l>
<l>a noi due leghe, e dove noi siàn nate,</l>
<l>qui ci ha mandato il barbaro in confine,</l>
<l>prima di mille scorni ingiuriate;</l>
<l>et ha gli uomini nostri e noi meschine</l>
<l>di morte e d'ogni strazio minacciate,</l>
<l>se quelli a noi verranno, o gli fia detto</l>
<l>che noi diàn lor, venendoci, ricetto.</l>
</lg>
<lg type="ottava"><head>40</head>
<l>Nimico è sì costui del nostro nome,</l>
<l>che non ci vuol, più ch'io vi dico, appresso,</l>
<l>né ch'a noi venga alcun de' nostri, come</l>
<l>l'odor l'ammorbi del femineo sesso.</l>
<l>Già due volte l'onor de le lor chiome</l>
<l>s'hanno spogliato gli alberi e rimesso,</l>
<l>da indi in qua che 'l rio signor vaneggia</l>
<l>in furor tanto: e non è chi 'l correggia;</l>
</lg>
<lg type="ottava"><head>41</head>
<l>che 'l populo ha di lui quella paura</l>
<l>che maggior aver può l'uom de la morte;</l>
<l>ch'aggiunto al mal voler gli ha la natura</l>
<l>una possanza fuor d'umana sorte.</l>
<l>Il corpo suo di gigantea statura,</l>
<l>è più che di cent'altri insieme forte.</l>
<l>Né pur a noi sue suddite è molesto,</l>
<l>ma fa alle strane ancor peggio di questo.</l>
</lg>
<lg type="ottava"><head>42</head>
<l>Se l'onor vostro, e queste tre vi sono</l>
<l>punto care, ch'avete in compagnia,</l>
<l>più vi sarà sicuro, utile e buono</l>
<l>non gir più inanzi, e trovar altra via.</l>
<l>Questa al castel de l'uom di ch'io ragiono,</l>
<l>a provar mena la costuma ria</l>
<l>che v'ha posta il crudel con scorno e danno</l>
<l>di donne e di guerrier che di là vanno.</l>
</lg>
<lg type="ottava"><head>43</head>
<l>Marganor il fellon (così si chiama</l>
<l>il signore, il tiran di quel castello),</l>
<l>del qual Nerone, o s'altri è ch'abbia fama</l>
<l>di crudeltà, non fu più iniquo e fello,</l>
<l>il sangue uman, ma 'l feminil più brama,</l>
<l>che 'l lupo non lo brama de l'agnello.</l>
<l>Fa con onta scacciar le donne tutte</l>
<l>da lor ria sorte a quel castel condutte. -</l>
</lg>
<lg type="ottava"><head>44</head>
<l>Perché quell'empio in tal furor venisse,</l>
<l>vòlson le donne intendere e Ruggiero:</l>
<l>pregâr colei, ch'in cortesia seguisse,</l>
<l>anzi che cominciasse il conto intero.</l>
<l>- Fu il signor del castel (la donna disse)</l>
<l>sempre crudel, sempre inumano e fiero;</l>
<l>ma tenne un tempo il cor maligno ascosto,</l>
<l>né si lasciò conoscer così tosto:</l>
</lg>
<lg type="ottava"><head>45</head>
<l>che mentre duo suoi figli erano vivi,</l>
<l>molto diversi dai paterni stili</l>
<l>(ch'amavan forestieri, et eran schivi</l>
<l>di crudeltade e degli altri atti vili),</l>
<l>quivi le cortesie fiorivan, quivi</l>
<l>i bei costumi e l'opere gentili;</l>
<l>che 'l padre mai, quantunque avaro fosse,</l>
<l>da quel che lor piacea non li rimosse.</l>
</lg>
<lg type="ottava"><head>46</head>
<l>Le donne e i cavallier che questa via</l>
<l>facean talor, venian sì ben raccolti,</l>
<l>che si partian de l'alta cortesia</l>
<l>dei duo germani inamorati molti.</l>
<l>Amendui questi di cavalleria</l>
<l>parimente i santi ordini avean tolti:</l>
<l>Cilandro l'un, l'altro Tanacro detto,</l>
<l>gagliardi, arditi e di reale aspetto.</l>
</lg>
<lg type="ottava"><head>47</head>
<l>Et eran veramente, e sarian stati</l>
<l>sempre di laude degni e d'ogni onore,</l>
<l>s'in preda non si fossino sì dati</l>
<l>a quel desir che nominiamo amore;</l>
<l>per cui dal buon sentier fur traviati</l>
<l>al labirinto et al camin d'errore;</l>
<l>e ciò che mai di buono aveano fatto,</l>
<l>restò contaminato e brutto a un tratto.</l>
</lg>
<lg type="ottava"><head>48</head>
<l>Capitò quivi un cavallier di corte</l>
<l>del greco imperator, che seco avea</l>
<l>una sua donna di maniere accorte,</l>
<l>bella quanto bramar più si potea.</l>
<l>Cilandro in lei s'inamorò sì forte,</l>
<l>che morir, non l'avendo, gli parea:</l>
<l>gli parea che dovesse, alla partita</l>
<l>di lei, partire insieme la sua vita.</l>
</lg>
<lg type="ottava"><head>49</head>
<l>E perché i prieghi non v'avriano loco,</l>
<l>di volerla per forza si dispose.</l>
<l>Armossi, e dal castel lontano un poco,</l>
<l>ove passar dovean, cheto s'ascose.</l>
<l>L'usata audacia e l'amoroso fuoco</l>
<l>non gli lasciò pensar troppo le cose:</l>
<l>sì che vedendo il cavallier venire,</l>
<l>l'andò lancia per lancia ad assalire.</l>
</lg>
<lg type="ottava"><head>50</head>
<l>Al primo incontro credea porlo in terra,</l>
<l>portar la donna e la vittoria indietro;</l>
<l>ma 'l cavallier, che mastro era di guerra,</l>
<l>l'osbergo gli spezzò come di vetro.</l>
<l>Venne la nuova al padre ne la terra,</l>
<l>che lo fe' riportar sopra un ferètro;</l>
<l>e ritrovandol morto, con gran pianto</l>
<l>gli diè sepulcro agli antiqui avi a canto.</l>
</lg>
<lg type="ottava"><head>51</head>
<l>Né più però né manco si contese</l>
<l>l'albergo e l'accoglienza a questo e a quello,</l>
<l>perché non men Tanacro era cortese,</l>
<l>né meno era gentil di suo fratello.</l>
<l>L'anno medesmo di lontan paese</l>
<l>con la moglie un baron venne al castello,</l>
<l>a maraviglia egli gagliardo, et ella,</l>
<l>quanto si possa dir, leggiadra e bella;</l>
</lg>
<lg type="ottava"><head>52</head>
<l>né men che bella, onesta e valorosa,</l>
<l>e degna veramente d'ogni loda:</l>
<l>il cavallier, di stirpe generosa,</l>
<l>di tanto ardir, quanto più d'altri s'oda.</l>
<l>E ben conviensi a tal valor, che cosa</l>
<l>di tanto prezzo e sì eccellente goda.</l>
<l>Olindro il cavallier da Lungavilla,</l>
<l>la donna nominata era Drusilla.</l>
</lg>
<lg type="ottava"><head>53</head>
<l>Non men di questa il giovene Tanacro</l>
<l>arse, che 'l suo fratel di quella ardesse,</l>
<l>che gli fe' gustar fine acerbo et acro</l>
<l>del desiderio ingiusto ch'in lei messe.</l>
<l>Non men di lui di violar del sacro</l>
<l>e santo ospizio ogni ragione ellesse,</l>
<l>più tosto che patir che 'l duro e forte</l>
<l>nuovo desir lo conducesse a morte.</l>
</lg>
<lg type="ottava"><head>54</head>
<l>Ma perch'avea dinanzi agli occhi il tema</l>
<l>del suo fratel che n'era stato morto,</l>
<l>pensa di torla in guisa, che non tema</l>
<l>ch'Olindro s'abbia a vendicar del torto.</l>
<l>Tosto s'estingue in lui, non pur si scema</l>
<l>quella virtù su che solea star sorto;</l>
<l>che non lo sommergean dei vizii l'acque,</l>
<l>de le quai sempre al fondo il padre giacque.</l>
</lg>
<lg type="ottava"><head>55</head>
<l>Con gran silenzio fece quella notte</l>
<l>seco raccor da vent'uomini armati;</l>
<l>e lontan dal castel, fra certe grotte</l>
<l>che si trovan tra via, messe gli aguati.</l>
<l>Quivi ad Olindro il dì le strade rotte,</l>
<l>e chiusi i passi fur da tutti i lati;</l>
<l>e ben che fe' lunga difesa e molta,</l>
<l>pur la moglie e la vita gli fu tolta.</l>
</lg>
<lg type="ottava"><head>56</head>
<l>Ucciso Olindro, ne menò captiva</l>
<l>la bella donna, addolorata in guisa,</l>
<l>ch'a patto alcun restar non volea viva,</l>
<l>e di grazia chiedea d'essere uccisa.</l>
<l>Per morir si gittò giù d'una riva</l>
<l>che vi trovò sopra un vallone assisa;</l>
<l>e non poté morir, ma con la testa</l>
<l>rotta rimase, e tutta fiacca e pesta.</l>
</lg>
<lg type="ottava"><head>57</head>
<l>Altrimente Tanacro riportarla</l>
<l>a casa non poté che s'una bara.</l>
<l>Fece con diligenzia medicarla;</l>
<l>che perder non volea preda sì cara.</l>
<l>E mentre che s'indugia a risanarla,</l>
<l>di celebrar le nozze si prepara;</l>
<l>ch'aver sì bella donna e sì pudica</l>
<l>debbe nome di moglie, e non d'amica.</l>
</lg>
<lg type="ottava"><head>58</head>
<l>Non pensa altro Tanacro, altro non brama,</l>
<l>d'altro non cura, e d'altro mai non parla.</l>
<l>Si vede averla offesa, e se ne chiama</l>
<l>in colpa, e ciò che può, fa d'emendarla.</l>
<l>Ma tutto è invano: quanto egli più l'ama,</l>
<l>quanto più s'affatica di placarla,</l>
<l>tant'ella odia più lui, tanto è più forte,</l>
<l>tanto è più ferma in voler porlo a morte.</l>
</lg>
<lg type="ottava"><head>59</head>
<l>Ma non però quest'odio così ammorza</l>
<l>la conoscenza in lei, che non comprenda</l>
<l>che, se vuol far quanto disegna, è forza</l>
<l>che simuli, et occulte insidie tenda;</l>
<l>e che 'l desir sotto contraria scorza</l>
<l>(il quale è sol come Tanacro offenda)</l>
<l>veder gli faccia; e che si mostri tolta</l>
<l>dal primo amore, e tutto a lui rivolta.</l>
</lg>
<lg type="ottava"><head>60</head>
<l>Simula il viso pace; ma vendetta</l>
<l>chiama il cor dentro, e ad altro non attende.</l>
<l>Molte cose rivolge, alcune accetta,</l>
<l>altre ne lascia, et altre in dubbio appende.</l>
<l>Le par che quando essa a morir si metta,</l>
<l>avrà il suo intento; e quivi al fin s'apprende.</l>
<l>E dove meglio può morire, o quando,</l>
<l>che 'l suo caro marito vendicando?</l>
</lg>
<lg type="ottava"><head>61</head>
<l>Ella si mostra tutta lieta, e finge</l>
<l>di queste nozze aver sommo disio;</l>
<l>e ciò che può indugiarle, a dietro spinge,</l>
<l>non ch'ella mostri averne il cor restio.</l>
<l>Più de l'altre s'adorna e si dipinge:</l>
<l>Olindro al tutto par messo in oblio.</l>
<l>Ma che sian fatte queste nozze vuole,</l>
<l>come ne la sua patria far si suole.</l>
</lg>
<lg type="ottava"><head>62</head>
<l>Non era però ver che questa usanza</l>
<l>che dir volea, ne la sua patria fosse:</l>
<l>ma, perché in lei pensier mai non avanza,</l>
<l>che spender possa altrove, imaginosse</l>
<l>una bugia, la qual le diè speranza</l>
<l>di far morir chi 'l suo signor percosse:</l>
<l>e disse di voler le nozze a guisa</l>
<l>de la sua patria, e 'l modo gli devisa.</l>
</lg>
<lg type="ottava"><head>63</head>
<l>"La vedovella che marito prende,</l>
<l>deve, prima (dicea) ch'a lui s'appresse,</l>
<l>placar l'alma del morto ch'ella offende,</l>
<l>facendo celebrargli offici e messe,</l>
<l>in remission de le passate mende,</l>
<l>nel tempio ove di quel son l'ossa messe;</l>
<l>e dato fin ch'al sacrificio sia,</l>
<l>alla sposa l'annel lo sposo dia:</l>
</lg>
<lg type="ottava"><head>64</head>
<l>ma ch'abbia in questo mezzo il sacerdote</l>
<l>sul vino ivi portato a tale effetto</l>
<l>appropriate orazion devote,</l>
<l>sempre il liquor benedicendo, detto;</l>
<l>indi che 'l fiasco in una coppa vòte,</l>
<l>e dia alli sposi il vino benedetto:</l>
<l>ma portare alla sposa il vino tocca,</l>
<l>et esser prima a porvi su la bocca".</l>
</lg>
<lg type="ottava"><head>65</head>
<l>Tanacro, che non mira quanto importe</l>
<l>ch'ella le nozze alla sua usanza faccia,</l>
<l>le dice: "Pur che 'l termine si scorte</l>
<l>d'essere insieme, in questo si compiaccia".</l>
<l>Né s'avede il meschin ch'essa la morte</l>
<l>d'Olindro vendicar così procaccia,</l>
<l>e sì la voglia ha in uno oggetto intensa,</l>
<l>che sol di quello, e mai d'altro non pensa.</l>
</lg>
<lg type="ottava"><head>66</head>

<l>Avea seco Drusilla una sua vecchia,</l>
<l>che seco presa, seco era rimasa.</l>
<l>A sé chiamolla, e le disse all'orecchia,</l>
<l>sì che non poté udire uomo di casa:</l>
<l>"Un subitano tòsco m'apparecchia,</l>
<l>qual so che sai comporre, e me lo invasa;</l>
<l>c'ho trovato la via di vita tôrre</l>
<l>il traditor figliuol di Marganorre.</l>
</lg>
<lg type="ottava"><head>67</head>
<l>E me so come, e te salvar non meno:</l>
<l>ma diferisco a dirtelo più ad agio".</l>
<l>Andò la vecchia, e apparecchiò il veneno,</l>
<l>et acconciollo, e ritornò al palagio.</l>
<l>Di vin dolce di Candia un fiasco pieno</l>
<l>trovò da por con quel succo malvagio,</l>
<l>e lo serbò pel giorno de le nozze;</l>
<l>ch'omai tutte l'indugie erano mozze.</l>
</lg>
<lg type="ottava"><head>68</head>
<l>Lo statuito giorno al tempio venne,</l>
<l>di gemme ornata e di leggiadre gonne,</l>
<l>ove d'Olindro, come gli convenne,</l>
<l>fatto avea l'arca alzar su due colonne.</l>
<l>Quivi l'officio si cantò solenne:</l>
<l>trasseno a udirlo tutti, uomini e donne;</l>
<l>e lieto Marganor più de l'usato,</l>
<l>venne col figlio e con gli amici a lato.</l>
</lg>
<lg type="ottava"><head>69</head>
<l>Tosto ch'al fin le sante esequie fôro</l>
<l>e fu col tòsco il vino benedetto,</l>
<l>il sacerdote in una coppa d'oro</l>
<l>lo versò, come avea Drusilla detto.</l>
<l>Ella ne bebbe quanto al suo decoro</l>
<l>si conveniva, e potea far l'effetto:</l>
<l>poi diè allo sposo con viso giocondo</l>
<l>il nappo; e quel gli fe' apparire il fondo.</l>
</lg>
<lg type="ottava"><head>70</head>
<l>Renduto il nappo al sacerdote, lieto</l>
<l>per abbracciar Drusilla apre le braccia.</l>
<l>Or quivi il dolce stile e mansueto</l>
<l>in lei si cangia e quella gran bonaccia.</l>
<l>Lo spinge a dietro, e gli ne fa divieto,</l>
<l>e par ch'arda negli occhi e ne la faccia;</l>
<l>e con voce terribile e incomposta</l>
<l>gli grida: "Traditor, da me ti scosta!</l>
</lg>
<lg type="ottava"><head>71</head>
<l>Tu dunque avrai da me solazzo e gioia,</l>
<l>io lagrime da te, martìri e guai?</l>
<l>Io vo' per le mie man ch'ora tu muoia:</l>
<l>questo è stato venen, se tu nol sai.</l>
<l>Ben mi duol c'hai troppo onorato boia,</l>
<l>che troppo lieve e facil morte fai;</l>
<l>che mani e pene io non so sì nefande,</l>
<l>che fosson pari al tuo peccato grande.</l>
</lg>
<lg type="ottava"><head>72</head>
<l>Mi duol di non vedere in questa morte</l>
<l>il sacrificio mio tutto perfetto:</l>
<l>che s'io 'l poteva far di quella sorte</l>
<l>ch'era il disio, non avria alcun difetto.</l>
<l>Di ciò mi scusi il dolce mio consorte:</l>
<l>riguardi al buon volere, e l'abbia accetto;</l>
<l>che non potendo come avrei voluto,</l>
<l>io t'ho fatto morir come ho potuto.</l>
</lg>
<lg type="ottava"><head>73</head>
<l>E la punizion che qui, secondo</l>
<l>il desiderio mio, non posso darti,</l>
<l>spero l'anima tua ne l'altro mondo</l>
<l>veder patire; et io starò a mirarti".</l>
<l>Poi disse, alzando con viso giocondo</l>
<l>i turbidi occhi alle superne parti:</l>
<l>"Questa vittima, Olindro, in tua vendetta</l>
<l>col buon voler de la tua moglie accetta;</l>
</lg>
<lg type="ottava"><head>74</head>
<l>et impetra per me dal Signor nostro</l>
<l>grazia, ch'in paradiso oggi io sia teco.</l>
<l>Se ti dirà che senza merto al vostro</l>
<l>regno anima non vien, di' ch'io l'ho meco;</l>
<l>che di questo empio e scelerato mostro</l>
<l>le spoglie opime al santo tempio arreco.</l>
<l>E che merti esser puon maggior di questi,</l>
<l>spenger sì brutte e abominose pesti?"</l>
</lg>
<lg type="ottava"><head>75</head>
<l>Finì il parlare insieme con la vita;</l>
<l>e morta anco parea lieta nel volto</l>
<l>d'aver la crudeltà così punita</l>
<l>di chi il caro marito le avea tolto.</l>
<l>Non so se prevenuta, o se seguita</l>
<l>fu da lo spirto di Tanacro sciolto:</l>
<l>fu prevenuta, credo; ch'effetto ebbe</l>
<l>prima il veneno in lui, perché più bebbe.</l>
</lg>
<lg type="ottava"><head>76</head>
<l>Marganor che cader vede il figliuolo,</l>
<l>e poi restar ne le sue braccia estinto,</l>
<l>fu per morir con lui, dal grave duolo</l>
<l>ch'alla sprovista lo trafisse, vinto.</l>
<l>Duo n'ebbe un tempo, or si ritrova solo:</l>
<l>due femine a quel termine l'han spinto.</l>
<l>La morte a l'un da l'una fu causata;</l>
<l>e l'altra all'altro di sua man l'ha data.</l>
</lg>
<lg type="ottava"><head>77</head>
<l>Amor, pietà, sdegno, dolore et ira,</l>
<l>disio di morte e di vendetta insieme</l>
<l>quell'infelice et orbo padre aggira,</l>
<l>che, come il mar che turbi il vento, freme.</l>
<l>Per vendicarsi va a Drusilla, e mira</l>
<l>che di sua vita ha chiuse l'ore estreme;</l>
<l>e come il punge e sferza l'odio ardente,</l>
<l>cerca offendere il corpo che non sente.</l>
</lg>
<lg type="ottava"><head>78</head>
<l>Qual serpe che ne l'asta ch'alla sabbia</l>
<l>la tenga fissa, indarno i denti metta;</l>
<l>o qual mastin ch'al ciottolo che gli abbia</l>
<l>gittato il viandante, corra in fretta,</l>
<l>e morda invano con stizza e con rabbia,</l>
<l>né se ne voglia andar senza vendetta:</l>
<l>tal Marganor d'ogni mastin, d'ogni angue</l>
<l>via più crudel, fa contra il corpo esangue.</l>
</lg>
<lg type="ottava"><head>79</head>
<l>E poi che per stracciarlo e farne scempio</l>
<l>non si sfoga il fellon né disacerba,</l>
<l>vien fra le donne di che è pieno il tempio,</l>
<l>né più l'una de l'altra ci riserba;</l>
<l>ma di noi fa col brando crudo et empio</l>
<l>quel che fa con la falce il villan d'erba.</l>
<l>Non vi fu alcun ripar, ch'in un momento</l>
<l>trenta n'uccise, e ne ferì ben cento.</l>
</lg>
<lg type="ottava"><head>80</head>
<l>Egli da la sua gente è sì temuto,</l>
<l>ch'uomo non fu ch'ardisse alzar la testa.</l>
<l>Fuggon le donne col popul minuto</l>
<l>fuor de la chiesa, e chi può uscir, non resta.</l>
<l>Quel pazzo impeto al fin fu ritenuto</l>
<l>dagli amici con prieghi e forza onesta,</l>
<l>e lasciando ogni cosa in pianto al basso,</l>
<l>fatto entrar ne la ròcca in cima al sasso.</l>
</lg>
<lg type="ottava"><head>81</head>
<l>E tuttavia la còlera durando,</l>
<l>di cacciar tutte per partito prese;</l>
<l>poi che gli amici e 'l populo pregando,</l>
<l>che non ci uccise a fatto, gli contese:</l>
<l>e quel medesmo dì fe' andare un bando,</l>
<l>che tutte gli sgombrassimo il paese;</l>
<l>e darci qui gli piacque le confine.</l>
<l>Misera chi al castel più s'avvicine!</l>
</lg>
<lg type="ottava"><head>82</head>
<l>Da le mogli così furo i mariti,</l>
<l>da le madri così i figli divisi.</l>
<l>S'alcuni sono a noi venire arditi,</l>
<l>nol sappia già chi Marganor n'avisi;</l>
<l>che di multe gravissime puniti</l>
<l>n'ha molti, e molti crudelmente uccisi.</l>
<l>Al suo castello ha poi fatto una legge,</l>
<l>di cui peggior non s'ode né si legge.</l>
</lg>
<lg type="ottava"><head>83</head>
<l>Ogni donna che trovin ne la valle,</l>
<l>la legge vuol (ch'alcuna pur vi cade)</l>
<l>che percuotan con vimini alle spalle,</l>
<l>e la faccian sgombrar queste contrade:</l>
<l>ma scorciar prima i panni, e mostrar fàlle</l>
<l>quel che Natura asconde et Onestade;</l>
<l>e s'alcuna vi va, ch'armata scorta</l>
<l>abbia di cavallier, vi resta morta.</l>
</lg>
<lg type="ottava"><head>84</head>
<l>Quelle c'hanno per scorta cavallieri,</l>
<l>son da questo nimico di pietate,</l>
<l>come vittime, tratte ai cimiteri</l>
<l>dei morti figli, e di sua man scannate.</l>
<l>Leva con ignominia arme e destrieri,</l>
<l>e poi caccia in prigion chi l'ha guidate:</l>
<l>e lo può far; che sempre notte e giorno</l>
<l>si trova più di mille uomini intorno.</l>
</lg>
<lg type="ottava"><head>85</head>
<l>E dir di più vi voglio ancora, ch'esso,</l>
<l>s'alcun ne lascia, vuol che prima giuri</l>
<l>su l'ostia sacra, che 'l femineo sesso</l>
<l>in odio avrà fin che la vita duri.</l>
<l>Se perder queste donne e voi appresso</l>
<l>dunque vi pare, ite a veder quei muri</l>
<l>ove alberga il fellone, e fate prova</l>
<l>s'in lui più forza o crudeltà si trova. -</l>
</lg>
<lg type="ottava"><head>86</head>
<l>Così dicendo, le guerriere mosse</l>
<l>prima a pietade, e poscia a tanto sdegno,</l>
<l>che se, come era notte, giorno fosse,</l>
<l>sarian corse al castel senza ritegno.</l>
<l>La bella compagnia quivi pososse;</l>
<l>e tosto che l'Aurora fece segno</l>
<l>che dar dovesse al Sol loco ogni stella,</l>
<l>ripigliò l'arme e si rimesse in sella.</l>
</lg>
<lg type="ottava"><head>87</head>
<l>Già sendo in atto di partir, s'udiro</l>
<l>le strade risonar dietro le spalle</l>
<l>d'un lungo calpestio, che gli occhi in giro</l>
<l>fece a tutti voltar giù ne la valle.</l>
<l>E lungi quanto esser potrebbe un tiro</l>
<l>di mano, andar per uno istretto calle</l>
<l>vider da forse venti armati in schiera,</l>
<l>di che parte in arcion, parte a pied'era;</l>
</lg>
<lg type="ottava"><head>88</head>
<l>e che traean con lor sopra un cavallo</l>
<l>donna ch'al viso aver parea molt'anni,</l>
<l>a guisa che si mena un che per fallo</l>
<l>a fuoco o a ceppo o a laccio si condanni:</l>
<l>la qual fu, non ostante l'intervallo,</l>
<l>tosto riconosciuta al viso e ai panni.</l>
<l>La riconobber queste de la villa</l>
<l>esser la cameriera di Drusilla:</l>
</lg>
<lg type="ottava"><head>89</head>
<l>la cameriera che con lei fu presa</l>
<l>dal rapace Tanacro, come ho detto,</l>
<l>et a chi fu dipoi data l'impresa</l>
<l>di quel venen che fe' 'l crudele effetto.</l>
<l>Non era entrata ella con l'altre in chiesa;</l>
<l>che di quel che seguì stava in sospetto:</l>
<l>anzi in quel tempo, de la villa uscita,</l>
<l>ove esser sperò salva, era fugita.</l>
</lg>
<lg type="ottava"><head>90</head>
<l>Avuto Marganor poi di lei spia,</l>
<l>la qual s'era ridotta in Ostericche,</l>
<l>non ha cessato mai di cercar via</l>
<l>come in man l'abbia, acciò l'abruci o impicche:</l>
<l>e finalmente l'Avarizia ria,</l>
<l>mossa da doni e da proferte ricche,</l>
<l>ha fatto ch'un baron, ch'assicurata</l>
<l>l'avea in sua terra, a Marganor l'ha data:</l>
</lg>
<lg type="ottava"><head>91</head>
<l>e mandata glie l'ha fin a Costanza</l>
<l>sopra un somier, come la merce s'usa,</l>
<l>legata e stretta, e toltole possanza</l>
<l>di far parole, e in una cassa chiusa:</l>
<l>onde poi questa gente l'ha ad instanza</l>
<l>de l'uom ch'ogni pietade ha da sé esclusa,</l>
<l>quivi condotta con disegno ch'abbia</l>
<l>l'empio a sfogar sopra di lei sua rabbia.</l>
</lg>
<lg type="ottava"><head>92</head>
<l>Come il gran fiume che di Vesulo esce,</l>
<l>quanto più inanzi e verso il mar discende,</l>
<l>e che con lui Lambra e Ticin si mesce,</l>
<l>et Ada e gli altri onde tributo prende,</l>
<l>tanto più altiero e impetuoso cresce;</l>
<l>così Ruggier, quante più colpe intende</l>
<l>di Marganor, così le due guerriere</l>
<l>se gli fan contra più sdegnose e fiere.</l>
</lg>
<lg type="ottava"><head>93</head>
<l>Elle fur d'odio, elle fur d'ira tanta</l>
<l>contra il crudel, per tante colpe, accese,</l>
<l>che di punirlo, mal grado di quanta</l>
<l>gente egli avea, conclusion si prese.</l>
<l>Ma dargli presta morte troppo santa</l>
<l>pena lor parve e indegna a tante offese;</l>
<l>et era meglio fargliela sentire,</l>
<l>fra strazio prolungandola e martìre.</l>
</lg>
<lg type="ottava"><head>94</head>
<l>Ma prima liberar la donna è onesto,</l>
<l>che sia condotta da quei birri a morte.</l>
<l>Lentar di briglia col calcagno presto</l>
<l>fece a' presti destrier far le vie corte.</l>
<l>Non ebbon gli assaliti mai di questo</l>
<l>uno incontro più acerbo né più forte;</l>
<l>sì che han di grazia di lasciar gli scudi</l>
<l>e la donna e l'arnese, e fuggir nudi:</l>
</lg>
<lg type="ottava"><head>95</head>
<l>sì come il lupo che di preda vada</l>
<l>carco alla tana, e quando più si crede</l>
<l>d'esser sicur, dal cacciator la strada</l>
<l>e da' suoi cani attraversar si vede,</l>
<l>getta la soma, e dove appar men rada</l>
<l>la scura macchia inanzi, affretta il piede.</l>
<l>Già men presti non fur quelli a fuggire,</l>
<l>che li fusson quest'altri ad assalire.</l>
</lg>
<lg type="ottava"><head>96</head>
<l>Non pur la donna e l'arme vi lasciaro,</l>
<l>ma de' cavalli ancor lasciaron molti,</l>
<l>e da rive e da grotte si lanciaro,</l>
<l>parendo lor così d'esser più sciolti.</l>
<l>Il che alle donne et a Ruggier fu caro;</l>
<l>che tre di quei cavalli ebbono tolti</l>
<l>per portar quelle tre che 'l giorno d'ieri</l>
<l>feron sudar le groppe ai tre destrieri.</l>
</lg>
<lg type="ottava"><head>97</head>
<l>Quindi espediti segueno la strada</l>
<l>verso l'infame e dispietata villa.</l>
<l>Voglion che seco quella vecchia vada,</l>
<l>per veder la vendetta di Drusilla.</l>
<l>Ella che teme che non ben le accada,</l>
<l>lo niega indarno, e piange e grida e strilla;</l>
<l>ma per forza Ruggier la leva in groppa</l>
<l>del buon Frontino, e via con lei galoppa.</l>
</lg>
<lg type="ottava"><head>98</head>
<l>Giunseno in somma onde vedeano al basso</l>
<l>di molte case un ricco borgo e grosso,</l>
<l>che non serrava d'alcun lato il passo,</l>
<l>perché né muro intorno avea né fosso.</l>
<l>Avea nel mezzo un rilevato sasso</l>
<l>ch'un'alta ròcca sostenea sul dosso.</l>
<l>A quella si drizzâr con gran baldanza,</l>
<l>ch'esser sapean di Marganor la stanza.</l>
</lg>
<lg type="ottava"><head>99</head>
<l>Tosto che son nel borgo, alcuni fanti</l>
<l>che v'erano alla guardia de l'entrata,</l>
<l>dietro chiudon la sbarra, e già davanti</l>
<l>veggion che l'altra uscita era serrata:</l>
<l>et ecco Marganorre, e seco alquanti</l>
<l>a piè e a cavallo, e tutta gente armata;</l>
<l>che con brevi parole, ma orgogliose,</l>
<l>la ria costuma di sua terra espose.</l>
</lg>
<lg type="ottava"><head>100</head>
<l>Marfisa, la qual prima avea composta</l>
<l>con Bradamante e con Ruggier la cosa,</l>
<l>gli spronò incontro in cambio di risposta;</l>
<l>e com'era possente e valorosa,</l>
<l>senza ch'abbassi lancia, o che sia posta</l>
<l>in opra quella spada sì famosa,</l>
<l>col pugno in guisa l'elmo gli martella,</l>
<l>che lo fa tramortir sopra la sella.</l>
</lg>
<lg type="ottava"><head>101</head>
<l>Con Marfisa la giovane di Francia</l>
<l>spinge a un tempo il destrier, né Ruggier resta,</l>
<l>ma con tanto valor corre la lancia,</l>
<l>che sei, senza levarsela di resta,</l>
<l>n'uccide, uno ferito ne la pancia,</l>
<l>duo nel petto, un nel collo, un ne la testa:</l>
<l>nel sesto che fuggia l'asta si roppe,</l>
<l>ch'entrò alle schene e riuscì alle poppe.</l>
</lg>
<lg type="ottava"><head>102</head>
<l>La figliuola d'Amon quanti ne tocca</l>
<l>con la sua lancia d'or, tanti n'atterra:</l>
<l>fulmine par, che 'l cielo ardendo scocca,</l>
<l>che ciò ch'incontra spezza e getta a terra.</l>
<l>Il popul sgombra, chi verso la ròcca,</l>
<l>chi verso il piano; altri si chiude e serra,</l>
<l>chi ne le chiese e chi ne le sue case;</l>
<l>né, fuor che morti, in piazza uomo rimase.</l>
</lg>
<lg type="ottava"><head>103</head>
<l>Marfisa Marganorre avea legato</l>
<l>intanto con le man dietro alle rene,</l>
<l>et alla vecchia di Drusilla dato,</l>
<l>ch'appagata e contenta se ne tiene.</l>
<l>D'arder quel borgo poi fu ragionato,</l>
<l>s'a penitenzia del suo error non viene:</l>
<l>levi la legge ria di Marganorre,</l>
<l>e questa accetti, ch'essa vi vuol porre.</l>
</lg>
<lg type="ottava"><head>104</head>
<l>Non fu già d'ottener questo fatica;</l>
<l>che quella gente, oltre al timor ch'avea</l>
<l>che più faccia Marfisa che non dica,</l>
<l>ch'uccider tutti et abbruciar volea,</l>
<l>di Marganorre affatto era nimica</l>
<l>e de la legge sua crudele e rea.</l>
<l>Ma 'l populo facea come i più fanno,</l>
<l>ch'ubbidiscon più a quei che più in odio hanno.</l>
</lg>
<lg type="ottava"><head>105</head>
<l>Però che l'un de l'altro non si fida,</l>
<l>e non ardisce conferir sua voglia,</l>
<l>lo lascian ch'un bandisca, un altro uccida,</l>
<l>a quel l'avere, a questo l'onor toglia.</l>
<l>Ma il cor che tace qui, su nel ciel grida,</l>
<l>fin che Dio e santi alla vendetta invoglia;</l>
<l>la qual, se ben tarda a venir, compensa</l>
<l>l'indugio poi con punizione immensa.</l>
</lg>
<lg type="ottava"><head>106</head>
<l>Or quella turba d'ira e d'odio pregna</l>
<l>con fatti e con mal dir cerca vendetta:</l>
<l>com'è in proverbio, ognun corre a far legna</l>
<l>all'arbore che 'l vento in terra getta.</l>
<l>Sia Marganorre essempio di chi regna;</l>
<l>che chi mal opra, male al fine aspetta.</l>
<l>Di vederlo punir de' suoi nefandi</l>
<l>peccati, avean piacer piccioli e grandi.</l>
</lg>
<lg type="ottava"><head>107</head>
<l>Molti a chi fur le mogli o le sorelle</l>
<l>o le figlie o le madri da lui morte,</l>
<l>non più celando l'animo ribelle,</l>
<l>correan per dargli di lor man la morte:</l>
<l>e con fatica lo difeser quelle</l>
<l>magnanime guerriere e Ruggier forte;</l>
<l>che disegnato avean farlo morire</l>
<l>d'affanno, di disagio e di martìre.</l>
</lg>
<lg type="ottava"><head>108</head>
<l>A quella vecchia che l'odiava quanto</l>
<l>femina odiare alcun nimico possa,</l>
<l>nudo in mano lo dier, legato tanto,</l>
<l>che non si scioglierà per una scossa;</l>
<l>et ella, per vendetta del suo pianto,</l>
<l>gli andò facendo la persona rossa</l>
<l>con un stimulo aguzzo ch'un villano,</l>
<l>che quivi si trovò, le pose in mano.</l>
</lg>
<lg type="ottava"><head>109</head>
<l>La messaggiera e le sue giovani anco,</l>
<l>che quell'onta non son mai per scordarsi,</l>
<l>non s'hanno più a tener le mani al fianco,</l>
<l>né meno che la vecchia, a vendicarsi;</l>
<l>ma sì è il desir d'offenderlo, che manco</l>
<l>viene il potere, e pur vorrian sfogarsi:</l>
<l>chi con sassi il percuote, chi con l'unge;</l>
<l>altra lo morde, altra cogli aghi il punge.</l>
</lg>
<lg type="ottava"><head>110</head>
<l>Come torrente che superbo faccia</l>
<l>lunga pioggia talvolta o nievi sciolte,</l>
<l>va ruinoso, e giù da' monti caccia</l>
<l>gli arbori e i sassi e i campi e le ricolte;</l>
<l>vien tempo poi, che l'orgogliosa faccia</l>
<l>gli cade, e sì le forze gli son tolte,</l>
<l>ch'un fanciullo, una femina per tutto</l>
<l>passar lo puote, e spesso a piede asciutto:</l>
</lg>
<lg type="ottava"><head>111</head>
<l>così già fu che Marganorre intorno</l>
<l>fece tremar, dovunque udiasi il nome;</l>
<l>or venuto è chi gli ha spezzato il corno</l>
<l>di tanto orgoglio, e sì le forze dome,</l>
<l>che gli puon far sin a' bambini scorno,</l>
<l>chi pelargli la barba e chi le chiome.</l>
<l>Quindi Ruggiero e le donzelle il passo</l>
<l>alla ròcca voltâr, ch'era sul sasso.</l>
</lg>
<lg type="ottava"><head>112</head>
<l>La diè senza contrasto in poter loro</l>
<l>chi v'era dentro, e così i ricchi arnesi,</l>
<l>ch'in parte messi a sacco, in parte fôro</l>
<l>dati ad Ullania et a' compagni offesi.</l>
<l>Ricovrato vi fu lo scudo d'oro,</l>
<l>e quei tre re ch'avea il tiranno presi,</l>
<l>li quai venendo quivi, come parmi</l>
<l>d'avervi detto, erano a piè senz'armi;</l>
</lg>
<lg type="ottava"><head>113</head>
<l>perché dal dì che fur tolti di sella</l>
<l>da Bradamante, a piè sempre eran iti</l>
<l>senz'arme, in compagnia de la donzella</l>
<l>la qual venìa da sì lontani liti.</l>
<l>Non so se meglio o peggio fu di quella,</l>
<l>che di lor armi non fusson guerniti.</l>
<l>Era ben meglio esser da lor difesa;</l>
<l>ma peggio assai, se ne perdean l'impresa:</l>
</lg>
<lg type="ottava"><head>114</head>
<l>perché stata saria, com'eran tutte</l>
<l>quelle ch'armate avean seco le scorte,</l>
<l>al cimitero misere condutte</l>
<l>dei duo fratelli, e in sacrificio morte.</l>
<l>Gli è pur men che morir, mostrar le brutte</l>
<l>e disoneste parti, duro e forte;</l>
<l>e sempre questo e ogn'altro obbrobrio amorza</l>
<l>il poter dir che le sia fatto a forza.</l>
</lg>
<lg type="ottava"><head>115</head>
<l>Prima ch'indi si partan le guerriere,</l>
<l>fan venir gli abitanti a giuramento,</l>
<l>che daranno i mariti alle mogliere</l>
<l>de la terra e del tutto il reggimento;</l>
<l>e castigato con pene severe</l>
<l>sarà chi contrastare abbia ardimento.</l>
<l>In somma quel ch'altrove è del marito,</l>
<l>che sia qui de la moglie è statuito.</l>
</lg>
<lg type="ottava"><head>116</head>
<l>Poi si feccion promettere ch'a quanti</l>
<l>mai verrian quivi, non darian ricetto,</l>
<l>o fosson cavallieri, o fosson fanti,</l>
<l>né 'ntrar li lascerian pur sotto un tetto,</l>
<l>se per Dio non giurassino e per santi,</l>
<l>o s'altro giuramento v'è più stretto,</l>
<l>che sarian sempre de le donne amici,</l>
<l>e dei nimici lor sempre nimici;</l>
</lg>
<lg type="ottava"><head>117</head>
<l>e s'avranno in quel tempo, e se saranno,</l>
<l>tardi o più tosto, mai per aver moglie,</l>
<l>che sempre a quelle sudditi saranno,</l>
<l>e ubbidienti a tutte le lor voglie.</l>
<l>Tornar Marfisa, prima ch'esca l'anno,</l>
<l>disse, e che perdan gli arbori le foglie;</l>
<l>e se la legge in uso non trovasse,</l>
<l>fuoco e ruina il borgo s'aspettasse.</l>
</lg>
<lg type="ottava"><head>118</head>
<l>Né quindi si partîr, che de l'immondo</l>
<l>luogo dov'era, fêr Drusilla tôrre,</l>
<l>e col marito in uno avel, secondo</l>
<l>ch'ivi potean più riccamente porre.</l>
<l>La vecchia facea intanto rubicondo</l>
<l>con lo stimulo il dosso a Marganorre:</l>
<l>sol si dolea di non aver tal lena,</l>
<l>che potesse non dar triegua alla pena.</l>
</lg>
<lg type="ottava"><head>119</head>
<l>L'animose guerriere a lato un tempio</l>
<l>videno quivi una colonna in piazza,</l>
<l>ne la qual fatt'avea quel tiranno empio</l>
<l>scriver la legge sua crudele e pazza.</l>
<l>Elle, imitando d'un trofeo l'esempio,</l>
<l>lo scudo v'attaccaro e la corazza</l>
<l>di Marganorre e l'elmo; e scriver fenno</l>
<l>la legge appresso, ch'esse al loco denno.</l>
</lg>
<lg type="ottava"><head>120</head>
<l>Quivi s'indugiâr tanto, che Marfisa</l>
<l>fe' por la legge sua ne la colonna,</l>
<l>contraria a quella che già v'era incisa</l>
<l>a morte et ignominia d'ogni donna.</l>
<l>Da questa compagnia restò divisa</l>
<l>quella d'Islanda, per rifar la gonna;</l>
<l>che comparire in corte obbrobrio stima,</l>
<l>se non si veste et orna come prima.</l>
</lg>
<lg type="ottava"><head>121</head>
<l>Quivi rimase Ullania; e Marganorre</l>
<l>di lei restò in potere: et essa poi,</l>
<l>perché non s'abbia in qualche modo a sciorre,</l>
<l>e le donzelle un'altra volta annoi,</l>
<l>lo fe' un giorno saltar giù d'una torre,</l>
<l>che non fe' il maggior salto a' giorni suoi.</l>
<l>Non più di lei, né più dei suoi si parli,</l>
<l>ma de la compagnia che va verso Arli.</l>
</lg>
<lg type="ottava"><head>122</head>
<l>Tutto quel giorno, e l'altro fin appresso</l>
<l>l'ora di terza andaro; e poi che furo</l>
<l>giunti dove in due strade è il camin fesso</l>
<l>(l'una va al campo, e l'altra d'Arli al muro)</l>
<l>tornâr gli amanti ad abbracciarsi, e spesso</l>
<l>a tor commiato, e sempre acerbo e duro.</l>
<l>Al fin le donne in campo, e in Arli è gito</l>
<l>Ruggiero; et io il mio canto ho qui finito.</l>
</lg>
</div1>

<div1 type="canto">
<head>Canto 38</head>
<lg type="ottava"><head>1</head>
<l>Cortesi donne, che benigna udienza</l>
<l>date a' miei versi, io vi veggo al sembiante,</l>
<l>che quest'altra sì subita partenza</l>
<l>che fa Ruggier da la sua fida amante,</l>
<l>vi dà gran noia, e avete displicenza</l>
<l>poco minor ch'avesse Bradamante;</l>
<l>e fate anco argumento ch'esser poco</l>
<l>in lui dovesse l'amoroso fuoco.</l>
</lg>
<lg type="ottava"><head>2</head>
<l>Per ogni altra cagion ch'allontanato</l>
<l>contra la voglia d'essa se ne fusse,</l>
<l>ancor ch'avesse più tesor sperato</l>
<l>che Creso o Crasso insieme non ridusse,</l>
<l>io crederia con voi, che penetrato</l>
<l>non fosse al cor lo stral che lo percusse;</l>
<l>ch'un almo gaudio, un così gran contento</l>
<l>non potrebbe comprare oro né argento.</l>
</lg>
<lg type="ottava"><head>3</head>
<l>Pur, per salvar l'onor, non solamente</l>
<l>d'escusa, ma di laude è degno ancora;</l>
<l>per salvar, dico, in caso ch'altrimente</l>
<l>facendo, biasmo et ignominia fôra:</l>
<l>e se la donna fosse renitente</l>
<l>et ostinata in fargli far dimora,</l>
<l>darebbe di sé indizio e chiaro segno</l>
<l>o d'amar poco o d'aver poco ingegno.</l>
</lg>
<lg type="ottava"><head>4</head>
<l>Che se l'amante de l'amato deve</l>
<l>la vita amar più de la propria, o tanto</l>
<l>(io parlo d'uno amante a cui non lieve</l>
<l>colpo d'Amor passò più là del manto);</l>
<l>al piacer tanto più, ch'esso riceve,</l>
<l>l'onor di quello antepor deve, quanto</l>
<l>l'onore è di più pregio che la vita,</l>
<l>ch'a tutti altri piaceri è preferita.</l>
</lg>
<lg type="ottava"><head>5</head>
<l>Fece Ruggiero il debito a seguire</l>
<l>il suo signor, che non se ne potea,</l>
<l>se non con ignominia, dipartire;</l>
<l>che ragion di lasciarlo non avea.</l>
<l>E s'Almonte gli fe' il padre morire,</l>
<l>tal colpa in Agramante non cadea;</l>
<l>ch'in molti effetti avea con Ruggier poi</l>
<l>emendato ogni error dei maggior suoi.</l>
</lg>
<lg type="ottava"><head>6</head>
<l>Farà Ruggiero il debito a tornare</l>
<l>al suo signore; et ella ancor lo fece,</l>
<l>che sforzar non lo vòlse di restare,</l>
<l>come potea, con iterata prece.</l>
<l>Ruggier potrà alla donna satisfare</l>
<l>a un altro tempo, s'or non satisfece:</l>
<l>ma all'onor, chi gli manca d'un momento,</l>
<l>non può in cento anni satisfar né in cento.</l>
</lg>
<lg type="ottava"><head>7</head>
<l>Torna Ruggiero in Arli, ove ha ritratta</l>
<l>Agramante la gente che gli avanza.</l>
<l>Bradamante e Marfisa, che contratta</l>
<l>col parentado avean grande amistanza,</l>
<l>andaro insieme ove re Carlo fatta</l>
<l>la maggior prova avea di sua possanza,</l>
<l>sperando, o per battaglia o per assedio,</l>
<l>levar di Francia così lungo tedio.</l>
</lg>
<lg type="ottava"><head>8</head>
<l>Di Bradamante, poi che conosciuta</l>
<l>in campo fu, si fe' letizia e festa:</l>
<l>ogniun la riverisce e la saluta;</l>
<l>et ella a questo e a quel china la testa.</l>
<l>Rinaldo, come udì la sua venuta,</l>
<l>le venne incontra; né Ricciardo resta,</l>
<l>né Ricciardetto od altri di sua gente,</l>
<l>e la raccoglion tutti allegramente.</l>
</lg>
<lg type="ottava"><head>9</head>
<l>Come s'intese poi che la compagna</l>
<l>era Marfisa, in arme sì famosa,</l>
<l>che dal Cataio ai termini di Spagna</l>
<l>di mille chiare palme iva pomposa;</l>
<l>non è povero o ricco che rimagna</l>
<l>nel padiglion: la turba disiosa</l>
<l>vien quinci e quindi, e s'urta, storpia e preme</l>
<l>sol per veder sì bella coppia insieme.</l>
</lg>
<lg type="ottava"><head>10</head>
<l>A Carlo riverenti appresentârsi.</l>
<l>Questo fu il primo dì (scrive Turpino)</l>
<l>che fu vista Marfisa inginocchiarsi;</l>
<l>che sol le parve il figlio di Pipino</l>
<l>degno, a cui tanto onor dovesse farsi,</l>
<l>tra quanti, o mai nel popul saracino</l>
<l>o nel cristiano, imperatori e regi</l>
<l>per virtù vide o per ricchezza egregi.</l>
</lg>
<lg type="ottava"><head>11</head>
<l>Carlo benignamente la raccolse,</l>
<l>e le uscì incontra fuor dei padiglioni;</l>
<l>e che sedesse a lato suo poi vòlse</l>
<l>sopra tutti re, principi e baroni.</l>
<l>Si diè licenzia a chi non se la tolse;</l>
<l>sì che tosto restaro in pochi e buoni:</l>
<l>restaro i paladini e i gran signori;</l>
<l>la vilipesa plebe andò di fuori.</l>
</lg>
<lg type="ottava"><head>12</head>
<l>Marfisa cominciò con grata voce:</l>
<l>- Eccelso, invitto e glorioso Augusto,</l>
<l>che dal mar Indo alla Tirinzia foce,</l>
<l>dal bianco Scita all'Etiope adusto</l>
<l>riverir fai la tua candida croce,</l>
<l>né di te regna il più saggio o 'l più giusto;</l>
<l>tua fama, ch'alcun termine non serra,</l>
<l>qui tratto m'ha fin da l'estrema terra.</l>
</lg>
<lg type="ottava"><head>13</head>
<l>E, per narrarti il ver, sola mi mosse</l>
<l>invidia, e sol per farti guerra io venni,</l>
<l>acciò che sì possente un re non fosse,</l>
<l>che non tenesse la legge ch'io tenni.</l>
<l>Per questo ho fatto le campagne rosse</l>
<l>del cristian sangue; et altri fieri cenni</l>
<l>era per farti da crudel nimica,</l>
<l>se non cadea chi mi t'ha fatto amica.</l>
</lg>
<lg type="ottava"><head>14</head>
<l>Quando nuocer pensai più alle tue squadre,</l>
<l>io trovo (e come sia dirò più ad agio)</l>
<l>che 'l bon Ruggier di Risa fu mio padre,</l>
<l>tradito a torto dal fratel malvagio.</l>
<l>Portommi in corpo mia misera madre</l>
<l>di là dal mare, e nacqui in gran disagio.</l>
<l>Nutrimmi un mago infin al settimo anno,</l>
<l>a cui gli Arabi poi rubata m'hanno.</l>
</lg>
<lg type="ottava"><head>15</head>
<l>E mi vendero in Persia per ischiava</l>
<l>a un re che poi cresciuta io posi a morte:</l>
<l>che mia virginità tor mi cercava.</l>
<l>Uccisi lui con tutta la sua corte;</l>
<l>tutta cacciai la sua progenie prava,</l>
<l>e presi il regno; e tal fu la mia sorte,</l>
<l>che diciotto anni d'uno o di duo mesi</l>
<l>io non passai, che sette regni presi.</l>
</lg>
<lg type="ottava"><head>16</head>
<l>E di tua fama invidiosa, come</l>
<l>io t'ho già detto, avea fermo nel core</l>
<l>la grande altezza abbatter del tuo nome:</l>
<l>forse il faceva, o forse era in errore.</l>
<l>Ma ora avvien che questa voglia dome,</l>
<l>e faccia cader l'ale al mio furore,</l>
<l>l'aver inteso, poi che qui son giunta,</l>
<l>come io ti son d'affinità congiunta.</l>
</lg>
<lg type="ottava"><head>17</head>
<l>E come il padre mio parente e servo</l>
<l>ti fu, ti son parente e serva anch'io:</l>
<l>e quella invidia e quell'odio protervo</l>
<l>il qual io t'ebbi un tempo, or tutto oblio;</l>
<l>anzi contra Agramante io lo riservo,</l>
<l>e contra ogn'altro che sia al padre o al zio</l>
<l>di lui stato parente, che fur rei</l>
<l>di porre a morte i genitori miei. -</l>
</lg>
<lg type="ottava"><head>18</head>
<l>E seguitò, voler cristiana farsi,</l>
<l>e dopo ch'avrà estinto il re Agramante,</l>
<l>voler, piacendo a Carlo, ritornarsi</l>
<l>a battezzare il suo regno in Levante;</l>
<l>et indi contra tutto il mondo armarsi,</l>
<l>ove Macon s'adori e Trivigante;</l>
<l>e con promission, ch'ogni suo acquisto</l>
<l>sia de l'Imperio e de la fé di Cristo.</l>
</lg>
<lg type="ottava"><head>19</head>
<l>L'imperator, che non meno eloquente</l>
<l>era, che fosse valoroso e saggio,</l>
<l>molto esaltando la donna eccellente,</l>
<l>e molto il padre e molto il suo lignaggio,</l>
<l>rispose ad ogni parte umanamente,</l>
<l>e mostrò in fronte aperto il suo coraggio;</l>
<l>e conchiuse ne l'ultima parola</l>
<l>per parente accettarla e per figliuola.</l>
</lg>
<lg type="ottava"><head>20</head>
<l>E qui si leva, e di nuovo l'abbraccia,</l>
<l>e, come figlia, bacia ne la fronte.</l>
<l>Vengono tutti con allegra faccia</l>
<l>quei di Mongrana e quei di Chiaramonte.</l>
<l>Lungo a dir fôra, quanto onor le faccia</l>
<l>Rinaldo, che di lei le prove conte</l>
<l>vedute avea più volte al paragone,</l>
<l>quando Albracca assediâr col suo girone.</l>
</lg>
<lg type="ottava"><head>21</head>
<l>Lungo a dir fôra, quanto il giovinetto</l>
<l>Guidon s'allegri di veder costei,</l>
<l>Aquilante e Grifone e Sansonetto</l>
<l>ch'alla città crudel furon con lei;</l>
<l>Malagigi e Viviano e Ricciardetto,</l>
<l>ch'all'occision de' Maganzesi rei</l>
<l>e di quei venditori empii di Spagna</l>
<l>l'aveano avuta sì fedel compagna.</l>
</lg>
<lg type="ottava"><head>22</head>
<l>Apparecchiâr per lo seguente giorno,</l>
<l>et ebbe cura Carlo egli medesmo,</l>
<l>che fosse un luogo riccamente adorno,</l>
<l>ove prendesse Marfisa battesmo.</l>
<l>I vescovi e gran chierici d'intorno,</l>
<l>che le leggi sapean del cristianesmo,</l>
<l>fece raccorre, acciò da loro in tutta</l>
<l>la santa fé fosse Marfisa instrutta.</l>
</lg>
<lg type="ottava"><head>23</head>
<l>Venne in pontificale abito sacro</l>
<l>l'arcivesco Turpino, e battizzolla:</l>
<l>Carlo dal salutifero lavacro</l>
<l>con cerimonie debite levolla.</l>
<l>Ma tempo è ormai ch'al capo vòto e macro</l>
<l>di senno si soccorra con l'ampolla,</l>
<l>con che dal ciel più basso ne venìa</l>
<l>il duca Astolfo sul carro d'Elia.</l>
</lg>
<lg type="ottava"><head>24</head>
<l>Sceso era Astolfo dal giro lucente</l>
<l>alla maggiore altezza de la terra,</l>
<l>con la felice ampolla che la mente</l>
<l>dovea sanare al gran mastro di guerra.</l>
<l>Un'erba quivi di virtù eccellente</l>
<l>mostra Giovanni al duca d'Inghilterra:</l>
<l>con essa vuol ch'al suo ritorno tocchi</l>
<l>al re di Nubia e gli risani gli occhi;</l>
</lg>
<lg type="ottava"><head>25</head>
<l>acciò per questi e per li primi merti</l>
<l>gente gli dia con che Biserta assaglia.</l>
<l>E come poi quei populi inesperti</l>
<l>armi et acconci ad uso di battaglia,</l>
<l>e senza danno passi pei deserti</l>
<l>ove l'arena gli uomini abbarbaglia,</l>
<l>a punto a punto l'ordine che tegna,</l>
<l>tutto il vecchio santissimo gl'insegna.</l>
</lg>
<lg type="ottava"><head>26</head>
<l>Poi lo fe' rimontar su quello alato</l>
<l>che di Ruggiero, e fu prima d'Atlante.</l>
<l>Il paladin lasciò, licenziato</l>
<l>da San Giovanni, le contrade sante;</l>
<l>e secondando il Nilo a lato a lato,</l>
<l>tosto i Nubi apparir si vide inante;</l>
<l>e ne la terra che del regno è capo</l>
<l>scese da l'aria, e ritrovò il Senapo.</l>
</lg>
<lg type="ottava"><head>27</head>
<l>Molto fu il gaudio e molta fu la gioia</l>
<l>che portò a quel signor nel suo ritorno;</l>
<l>che ben si raccordava de la noia</l>
<l>che gli avea tolta, de l'arpie, d'intorno.</l>
<l>Ma poi che la grossezza gli discuoia</l>
<l>di quello umor che già gli tolse il giorno</l>
<l>e che gli rende la vista di prima,</l>
<l>l'adora e cole, e come un Dio sublima:</l>
</lg>
<lg type="ottava"><head>28</head>
<l>sì che non pur la gente che gli chiede</l>
<l>per muover guerra al regno di Biserta,</l>
<l>ma cento mila sopra gli ne diede,</l>
<l>e gli fe' ancor di sua persona offerta.</l>
<l>La gente a pena, ch'era tutta a piede,</l>
<l>potea capir ne la campagna aperta;</l>
<l>che di cavalli ha quel paese inopia,</l>
<l>ma d'elefanti e de camelli copia.</l>
</lg>
<lg type="ottava"><head>29</head>
<l>La notte inanzi il dì che a suo camino</l>
<l>l'esercito di Nubia dovea porse,</l>
<l>montò su l'ippogrifo il paladino,</l>
<l>e verso mezzodì con fretta corse,</l>
<l>tanto che giunse al monte che l'austrino</l>
<l>vento produce, e spira contra l'Orse.</l>
<l>Trovò la cava, onde per stretta bocca,</l>
<l>quando si desta, il furioso scocca.</l>
</lg>
<lg type="ottava"><head>30</head>
<l>E come raccordògli il suo maestro,</l>
<l>avea seco arrecato un utre vòto,</l>
<l>il qual, mentre ne l'antro oscuro e alpestro,</l>
<l>affaticato dorme il fiero Noto,</l>
<l>allo spiraglio pon tacito e destro:</l>
<l>et è l'aguato in modo al vento ignoto,</l>
<l>che, credendosi uscir fuor la dimane,</l>
<l>preso e legato in quello utre rimane.</l>
</lg>
<lg type="ottava"><head>31</head>
<l>Di tanta preda il paladino allegro,</l>
<l>ritorna in Nubia, e la medesma luce</l>
<l>si pone a caminar col popul negro,</l>
<l>e vettovaglia dietro si conduce.</l>
<l>A salvamento con lo stuolo integro</l>
<l>verso l'Atlante il glorioso duce</l>
<l>pel mezzo vien de la minuta sabbia,</l>
<l>senza temer che 'l vento a nuocer gli abbia.</l>
</lg>
<lg type="ottava"><head>32</head>
<l>E giunto poi di qua dal giogo, in parte</l>
<l>onde il pian si discuopre e la marina,</l>
<l>Astolfo elegge la più nobil parte</l>
<l>del campo, e la meglio atta a disciplina;</l>
<l>e qua e là per ordine la parte</l>
<l>a piè d'un colle, ove nel pian confina.</l>
<l>Quivi la lascia, e su la cima ascende</l>
<l>in vista d'uom ch'a gran pensieri intende.</l>
</lg>
<lg type="ottava"><head>33</head>
<l>Poi che, inchinando le ginocchia, fece</l>
<l>al santo suo maestro orazione,</l>
<l>sicuro che sia udita la sua prece,</l>
<l>copia di sassi a far cader si pone.</l>
<l>Oh quanto a chi ben crede in Cristo, lece!</l>
<l>I sassi, fuor di natural ragione</l>
<l>crescendo, si vedean venire in giuso,</l>
<l>e formar ventre e gambe e collo e muso:</l>
</lg>
<lg type="ottava"><head>34</head>
<l>e con chiari anitrir giù per quei calli</l>
<l>venian saltando, e giunti poi nel piano</l>
<l>scuotean le groppe, e fatti eran cavalli,</l>
<l>chi baio e chi leardo e chi rovano.</l>
<l>La turba ch'aspettando ne le valli</l>
<l>stava alla posta, lor dava di mano:</l>
<l>sì che in poche ore fur tutti montati;</l>
<l>che con sella e con freno erano nati.</l>
</lg>
<lg type="ottava"><head>35</head>
<l>Ottanta mila cento e dua in un giorno</l>
<l>fe', di pedoni, Astolfo cavallieri.</l>
<l>Con questi tutta scórse Africa intorno,</l>
<l>facendo prede, incendi e prigionieri.</l>
<l>Posto Agramante avea fin al ritorno</l>
<l>il re di Fersa e 'l re degli Algazeri,</l>
<l>col re Branzardo a guardia del paese:</l>
<l>e questi si fêr contra al duca inglese;</l>
</lg>
<lg type="ottava"><head>36</head>
<l>prima avendo spacciato un suttil legno</l>
<l>ch'a vele e a remi andò battendo l'ali,</l>
<l>ad Agramante aviso, come il regno</l>
<l>patia dal re de' Nubi oltraggi e mali.</l>
<l>Giorno e notte andò quel senza ritegno,</l>
<l>tanto che giunse ai liti provenzali;</l>
<l>e trovò in Arli il suo re mezzo oppresso,</l>
<l>che 'l campo avea di Carlo un miglio appresso.</l>
</lg>
<lg type="ottava"><head>37</head>
<l>Sentendo il re Agramante a che periglio,</l>
<l>per guadagnare il regno di Pipino,</l>
<l>lasciava il suo, chiamar fece a consiglio</l>
<l>principi e re del popul saracino.</l>
<l>E poi ch'una o due volte girò il ciglio</l>
<l>quinci a Marsilio e quindi al re Sobrino,</l>
<l>i quai d'ogni altro fur, che vi venisse,</l>
<l>i duo più antiqui e saggi, così disse:</l>
</lg>
<lg type="ottava"><head>38</head>
<l>- Quantunque io sappia come mal convegna</l>
<l>a un capitano dir: non mel pensai,</l>
<l>pur lo dirò; che quando un danno vegna</l>
<l>da ogni discorso uman lontano assai,</l>
<l>a quel fallir par che sia escusa degna:</l>
<l>e qui si versa il caso mio; ch'errai</l>
<l>a lasciar d'arme l'Africa sfornita,</l>
<l>se da li Nubi esser dovea assalita.</l>
</lg>
<lg type="ottava"><head>39</head>
<l>Ma chi pensato avria, fuor che Dio solo,</l>
<l>a cui non è cosa futura ignota,</l>
<l>che dovesse venir con sì gran stuolo</l>
<l>a farne danno gente sì remota?</l>
<l>tra i quali e noi giace l'instabil suolo</l>
<l>di quella arena ognior da' venti mota.</l>
<l>Pur è venuta ad assediar Biserta,</l>
<l>et ha in gran parte l'Africa deserta.</l>
</lg>
<lg type="ottava"><head>40</head>
<l>Or sopra ciò vostro consiglio chieggio:</l>
<l>se partirmi di qui senza far frutto,</l>
<l>o pur seguir tanto l'impresa deggio,</l>
<l>che prigion Carlo meco abbi condutto;</l>
<l>o come insieme io salvi il nostro seggio,</l>
<l>e questo imperial lasci distrutto.</l>
<l>S'alcun di voi sa dir, priego nol taccia,</l>
<l>acciò si trovi il meglio, e quel si faccia. -</l>
</lg>
<lg type="ottava"><head>41</head>
<l>Così disse Agramante; e volse gli occhi</l>
<l>al re di Spagna, che gli sedea appresso,</l>
<l>come mostrando di voler che tocchi</l>
<l>di quel c'ha detto, la risposta ad esso.</l>
<l>E quel, poi che surgendo ebbe i ginocchi</l>
<l>per riverenzia, e così il capo flesso,</l>
<l>nel suo onorato seggio si raccolse;</l>
<l>indi la lingua a tai parole sciolse:</l>
</lg>
<lg type="ottava"><head>42</head>
<l>- O bene o mal che la Fama ci apporti,</l>
<l>signor, di sempre accrescere ha in usanza.</l>
<l>Perciò non sarà mai ch'io mi sconforti,</l>
<l>o mai più del dover pigli baldanza</l>
<l>per casi o buoni o rei, che sieno sorti:</l>
<l>ma sempre avrò di par tema e speranza</l>
<l>ch'esser debban minori, e non del modo</l>
<l>ch'a noi per tante lingue venir odo.</l>
</lg>
<lg type="ottava"><head>43</head>
<l>E tanto men prestar gli debbo fede,</l>
<l>quanto più al verisimile s'oppone.</l>
<l>Or se gli è verisimile si vede,</l>
<l>ch'abbia con tanto numer di persone</l>
<l>posto ne la pugnace Africa il piede</l>
<l>un re di sì lontana regione,</l>
<l>traversando l'arene a cui Cambise</l>
<l>con male augurio il popul suo commise.</l>
</lg>
<lg type="ottava"><head>44</head>
<l>Crederò ben, che sian gli Arabi scesi</l>
<l>da le montagne, et abbian dato il guasto,</l>
<l>e saccheggiato, e morti uomini e presi,</l>
<l>ove trovato avran poco contrasto;</l>
<l>e che Branzardo che di quei paesi</l>
<l>luogotenente e viceré è rimasto,</l>
<l>per le decine scriva le migliaia,</l>
<l>acciò la scusa sua più degna paia.</l>
</lg>
<lg type="ottava"><head>45</head>
<l>Vo' concedergli ancor che sieno i Nubi</l>
<l>per miracol dal ciel forse piovuti:</l>
<l>o forse ascosi venner ne le nubi;</l>
<l>poi che non fur mai per camin veduti.</l>
<l>Temi tu che tal gente Africa rubi,</l>
<l>se ben di più soccorso non l'aiuti?</l>
<l>Il tuo presidio avria ben trista pelle,</l>
<l>quando temesse un populo sì imbelle.</l>
</lg>
<lg type="ottava"><head>46</head>
<l>Ma se tu mandi ancor che poche navi,</l>
<l>pur che si veggan gli stendardi tuoi,</l>
<l>non scioglieran di qua sì tosto i cavi,</l>
<l>che fuggiranno nei confini suoi</l>
<l>questi, o sien Nubi o sieno Arabi ignavi,</l>
<l>ai quali il ritrovarti qui con noi,</l>
<l>separato pel mar da la tua terra,</l>
<l>ha dato ardir di romperti la guerra.</l>
</lg>
<lg type="ottava"><head>47</head>
<l>Or piglia il tempo che, per esser senza</l>
<l>il suo nipote Carlo, hai di vendetta:</l>
<l>poi ch'Orlando non c'è, far resistenza</l>
<l>non ti può alcun de la nimica setta.</l>
<l>Se per non veder lasci, o negligenza,</l>
<l>l'onorata vittoria che t'aspetta,</l>
<l>volterà il calvo, ove ora il crin ne mostra,</l>
<l>con molto danno e lunga infamia nostra. -</l>
</lg>
<lg type="ottava"><head>48</head>
<l>Con questo et altri detti accortamente</l>
<l>l'Ispano persuader vuol nel concilio</l>
<l>che non esca di Francia questa gente,</l>
<l>fin che Carlo non sia spinto in esilio.</l>
<l>Ma il re Sobrin, che vide apertamente</l>
<l>il camino a che andava il re Marsilio,</l>
<l>che più per l'util proprio queste cose,</l>
<l>che pel commun dicea, così rispose:</l>
</lg>
<lg type="ottava"><head>49</head>
<l>- Quando io ti confortava a stare in pace,</l>
<l>fosse io stato, signor, falso indovino;</l>
<l>o tu, se io dovea pure esser verace,</l>
<l>creduto avessi al tuo fedel Sobrino,</l>
<l>e non più tosto a Rodomonte audace,</l>
<l>a Marbalusto, a Alzirdo e a Martasino,</l>
<l>li quali ora vorrei qui avere a fronte:</l>
<l>ma vorrei più degli altri Rodomonte,</l>
</lg>
<lg type="ottava"><head>50</head>
<l>per rinfacciargli che volea di Francia</l>
<l>far quel che si faria d'un fragil vetro,</l>
<l>e in cielo e ne lo 'nferno la tua lancia</l>
<l>seguire, anzi lasciarsela di dietro;</l>
<l>poi nel bisogno si gratta la pancia</l>
<l>ne l'ozio immerso abominoso e tetro:</l>
<l>et io, che per predirti il vero allora</l>
<l>codardo detto fui, son teco ancora;</l>
</lg>
<lg type="ottava"><head>51</head>
<l>e sarò sempremai, fin ch'io finisca</l>
<l>questa vita ch'ancor che d'anni grave,</l>
<l>porsi incontra ogni dì per te s'arrisca</l>
<l>a qualunque di Francia più nome have.</l>
<l>Né sarà alcun, sia chi si vuol, ch'ardisca</l>
<l>di dir che l'opre mie mai fosser prave:</l>
<l>e non han più di me fatto, né tanto,</l>
<l>molti che si donâr di me più vanto.</l>
</lg>
<lg type="ottava"><head>52</head>
<l>Dico così, per dimostrar che quello</l>
<l>ch'io dissi allora, e che ti voglio or dire,</l>
<l>né da viltade vien né da cor fello,</l>
<l>ma d'amor vero e da fedel servire.</l>
<l>Io ti conforto ch'al paterno ostello,</l>
<l>più tosto che tu pòi, vogli redire;</l>
<l>che poco saggio si può dir colui</l>
<l>che perde il suo per acquistar l'altrui.</l>
</lg>
<lg type="ottava"><head>53</head>
<l>S'acquisto c'è, tu 'l sai. Trentadui fummo</l>
<l>re tuoi vassalli a uscir teco del porto:</l>
<l>or, se di nuovo il conto ne rassummo,</l>
<l>c'è a pena il terzo, e tutto 'l resto è morto.</l>
<l>Che non ne cadan più, piaccia a Dio summo:</l>
<l>ma se tu vuoi seguir, temo di corto,</l>
<l>che non ne rimarrà quarto né quinto;</l>
<l>e 'l miser popul tuo fia tutto estinto.</l>
</lg>
<lg type="ottava"><head>54</head>
<l>Ch'Orlando non ci sia, ne aiuta; ch'ove</l>
<l>siàn pochi, forse alcun non ci saria.</l>
<l>Ma per questo il periglio non rimuove,</l>
<l>se ben prolunga nostra sorte ria.</l>
<l>Ecci Rinaldo, che per molte prove</l>
<l>mostra che non minor d'Orlando sia:</l>
<l>c'è il suo lignaggio e tutti i paladini,</l>
<l>timore eterno a' nostri Saracini.</l>
</lg>
<lg type="ottava"><head>55</head>
<l>Et hanno appresso quel secondo Marte</l>
<l>(ben che i nimici al mio dispetto lodo),</l>
<l>io dico il valoroso Brandimarte,</l>
<l>non men d'Orlando ad ogni prova sodo;</l>
<l>del qual provata ho la virtude in parte,</l>
<l>parte ne veggo all'altrui spese et odo.</l>
<l>Poi son più dì che non c'è Orlando stato;</l>
<l>e più perduto abbiàn che guadagnato.</l>
</lg>
<lg type="ottava"><head>56</head>
<l>Se per adietro abbiàn perduto, io temo</l>
<l>che da qui inanzi perderen più in grosso.</l>
<l>Del nostro campo Mandricardo è scemo:</l>
<l>Gradasso il suo soccorso n'ha rimosso:</l>
<l>Marfisa n'ha lasciata al punto estremo,</l>
<l>e così il re d'Algier, di cui dir posso</l>
<l>che, se fosse fedel come gagliardo,</l>
<l>poco uopo era Gradasso o Mandricardo.</l>
</lg>
<lg type="ottava"><head>57</head>
<l>Ove sono a noi tolti questi aiuti,</l>
<l>e tante mila son dei nostri morti;</l>
<l>e quei ch'a venir han, son già venuti,</l>
<l>né s'aspetta altro legno che n'apporti:</l>
<l>quattro son giunti a Carlo, non tenuti</l>
<l>manco d'Orlando o di Rinaldo forti;</l>
<l>e con ragion; che da qui sino a Battro</l>
<l>potresti mal trovar tali altri quattro.</l>
</lg>
<lg type="ottava"><head>58</head>
<l>Non so se sai chi sia Guidon Selvaggio</l>
<l>e Sansonetto e i figli d'Oliviero.</l>
<l>Di questi fo più stima e più tema aggio,</l>
<l>che d'ogni altro lor duca e cavalliero</l>
<l>che di Lamagna o d'altro stran linguaggio</l>
<l>sia contra noi per aiutar l'Impero:</l>
<l>ben ch'importa anco assai la gente nuova</l>
<l>ch'a' nostri danni in campo si ritrova.</l>
</lg>
<lg type="ottava"><head>59</head>
<l>Quante volte uscirai alla campagna,</l>
<l>tanto avrai la peggiore, o sarai rotto.</l>
<l>Se spesso perdé il campo Africa e Spagna,</l>
<l>quando siàn stati sedici per otto,</l>
<l>che sarà poi ch'Italia e che Lamagna</l>
<l>con Francia è unita, e 'l populo anglo e scotto,</l>
<l>e che sei contra dodici saranno?</l>
<l>Ch'altro si può sperar, che biasmo e danno?</l>
</lg>
<lg type="ottava"><head>60</head>
<l>La gente qui, là perdi a un tempo il regno,</l>
<l>s'in questa impresa più duri ostinato;</l>
<l>ove, s'al ritornar muti disegno,</l>
<l>l'avanzo di noi servi con lo stato.</l>
<l>Lasciar Marsilio è di te caso indegno,</l>
<l>ch'ognun te ne terrebbe molto ingrato;</l>
<l>ma c'è rimedio, far con Carlo pace:</l>
<l>ch'a lui deve piacer, se a te pur piace.</l>
</lg>
<lg type="ottava"><head>61</head>
<l>Pur se ti par che non ci sia il tuo onore,</l>
<l>se tu, che prima offeso sei, la chiedi;</l>
<l>e la battaglia più ti sta nel core,</l>
<l>che, come sia fin qui successa, vedi;</l>
<l>studia almen di restarne vincitore:</l>
<l>il che forse averrà, se tu mi credi;</l>
<l>se d'ogni tua querela a un cavalliero</l>
<l>darai l'assunto, e se quel fia Ruggiero.</l>
</lg>
<lg type="ottava"><head>62</head>
<l>Io 'l so, e tu 'l sai che Ruggier nostro è tale,</l>
<l>che già da solo a sol con l'arme in mano</l>
<l>non men d'Orlando o di Rinaldo vale,</l>
<l>né d'alcun altro cavallier cristiano.</l>
<l>Ma se tu vuoi far guerra universale,</l>
<l>ancor che 'l valor suo sia sopraumano,</l>
<l>egli però non sarà più ch'un solo,</l>
<l>et avrà di par suoi contra uno stuolo.</l>
</lg>
<lg type="ottava"><head>63</head>
<l>A me par, s'a te par, ch'a dir si mandi</l>
<l>al re cristian, che per finir le liti,</l>
<l>e perché cessi il sangue che tu spandi</l>
<l>ognior de' suoi, egli de' tuo' infiniti;</l>
<l>che contra un tuo guerrier tu gli domandi</l>
<l>che metta in campo uno dei suoi più arditi;</l>
<l>e faccian questi duo tutta la guerra,</l>
<l>fin che l'un vinca, e l'altro resti in terra:</l>
</lg>
<lg type="ottava"><head>64</head>
<l>con patto, che qual d'essi perde, faccia</l>
<l>che 'l suo re all'altro re tributo dia.</l>
<l>Questa condizion non credo spiaccia</l>
<l>a Carlo, ancor che sul vantaggio sia.</l>
<l>Mi fido sì ne le robuste braccia</l>
<l>poi di Ruggier, che vincitor ne fia;</l>
<l>e ragion tanta è da la nostra parte,</l>
<l>che vincerà, s'avesse incontra Marte. -</l>
</lg>
<lg type="ottava"><head>65</head>
<l>Con questi et altri più efficaci detti</l>
<l>fece Sobrin sì che 'l partito ottenne;</l>
<l>e gl'interpreti fur quel giorno eletti,</l>
<l>e quel dì a Carlo l'imbasciata venne.</l>
<l>Carlo ch'avea tanti guerrier perfetti,</l>
<l>vinta per sé quella battaglia tenne,</l>
<l>di cui l'impresa al buon Rinaldo diede,</l>
<l>in ch'avea, dopo Orlando, maggior fede.</l>
</lg>
<lg type="ottava"><head>66</head>
<l>Di questo accordo lieto parimente</l>
<l>l'uno esercito e l'altro si godea;</l>
<l>che 'l travaglio del corpo e de la mente</l>
<l>tutti avea stanchi e a tutti rincrescea.</l>
<l>Ognun di riposare il rimanente</l>
<l>de la sua vita disegnato avea;</l>
<l>ogniun maledicea l'ire e i furori</l>
<l>ch'a risse e a gare avean lor desti i cori.</l>
</lg>
<lg type="ottava"><head>67</head>
<l>Rinaldo che esaltar molto si vede,</l>
<l>che Carlo in lui di quel che tanto pesa,</l>
<l>via più ch'in tutti gli altri, ha avuto fede,</l>
<l>lieto si mette all'onorata impresa.</l>
<l>Ruggier non stima; e veramente crede</l>
<l>che contra sé non potrà far difesa:</l>
<l>che suo pari esser possa non gli è aviso,</l>
<l>se ben in campo ha Mandricardo ucciso.</l>
</lg>
<lg type="ottava"><head>68</head>
<l>Ruggier da l'altra parte, ancor che molto</l>
<l>onor gli sia che 'l suo re l'abbia eletto,</l>
<l>e pel miglior di tutti i buoni tolto,</l>
<l>a cui commetta un sì importante effetto;</l>
<l>pur mostra affanno e gran mestizia in volto,</l>
<l>non per paura che gli turbi il petto;</l>
<l>che non ch'un sol Rinaldo, ma non teme</l>
<l>se fosse con Rinaldo Orlando insieme:</l>
</lg>
<lg type="ottava"><head>69</head>
<l>ma perché vede esser di lui sorella</l>
<l>la sua cara e fidissima consorte</l>
<l>ch'ognior scrivendo stimula e martella,</l>
<l>come colei ch'è ingiuriata forte.</l>
<l>Or s'alle vecchie offese aggiunge quella</l>
<l>d'entrare in campo a porle il frate a morte,</l>
<l>se la farà, d'amante, così odiosa,</l>
<l>ch'a placarla mai più fia dura cosa.</l>
</lg>
<lg type="ottava"><head>70</head>
<l>Se tacito Ruggier s'affligge et ange</l>
<l>de la battaglia che mal grado prende,</l>
<l>la sua cara moglier lacrima e piange,</l>
<l>come la nuova indi a poche ore intende.</l>
<l>Batte il bel petto, e l'auree chiome frange,</l>
<l>e le guancie innocenti irriga e offende;</l>
<l>e chiama con ramarichi e querele</l>
<l>Ruggiero ingrato, e il suo destin crudele.</l>
</lg>
<lg type="ottava"><head>71</head>
<l>D'ogni fin che sortisca la contesa,</l>
<l>a lei non può venirne altro che doglia.</l>
<l>Ch'abbia a morir Ruggiero in questa impresa,</l>
<l>pensar non vuol; che par che 'l cor le toglia.</l>
<l>Quando anco, per punir più d'una offesa,</l>
<l>la ruina di Francia Cristo voglia,</l>
<l>oltre che sarà morto il suo fratello,</l>
<l>seguirà un danno a lei più acerbo e fello:</l>
</lg>
<lg type="ottava"><head>72</head>
<l>che non potrà, se non con biasmo e scorno,</l>
<l>e nimicizia di tutta sua gente,</l>
<l>fare al marito suo mai più ritorno,</l>
<l>sì che lo sappia ognun publicamente,</l>
<l>come s'avea, pensando notte e giorno,</l>
<l>più volte disegnato ne la mente:</l>
<l>e tra lor era la promessa tale,</l>
<l>che 'l ritrarsi e il pentir più poco vale.</l>
</lg>
<lg type="ottava"><head>73</head>
<l>Ma quella usata ne le cose avverse</l>
<l>di non mancarle di soccorsi fidi,</l>
<l>dico Melissa maga, non sofferse</l>
<l>udirne il pianto e i dolorosi gridi;</l>
<l>e venne a consolarla, e le proferse,</l>
<l>quando ne fosse il tempo, alti sussidi,</l>
<l>e disturbar quella pugna futura</l>
<l>di ch'ella piange e si pon tanta cura.</l>
</lg>
<lg type="ottava"><head>74</head>
<l>Rinaldo intanto e l'inclito Ruggiero</l>
<l>apparechiavan l'arme alla tenzone,</l>
<l>di cui dovea l'eletta al cavalliero</l>
<l>che del romano Imperio era campione:</l>
<l>e come quel, che poi che 'l buon destriero</l>
<l>perdé Baiardo, andò sempre pedone,</l>
<l>si elesse a piè, coperto a piastra e a maglia</l>
<l>con l'azza e col pugnal far la battaglia.</l>
</lg>
<lg type="ottava"><head>75</head>
<l>O fosse caso, o fosse pur ricordo</l>
<l>di Malagigi suo provido e saggio,</l>
<l>che sapea quanto Balisarda ingordo</l>
<l>il taglio avea di fare all'arme oltraggio;</l>
<l>combatter senza spada fur d'accordo</l>
<l>l'uno e l'altro guerrier, come detto aggio.</l>
<l>Del luogo s'accordâr presso alle mura</l>
<l>de l'antiquo Arli, in una gran pianura.</l>
</lg>
<lg type="ottava"><head>76</head>
<l>A pena avea la vigilante Aurora</l>
<l>da l'ostel di Titon fuor messo il capo,</l>
<l>per dare al giorno terminato, e all'ora</l>
<l>ch'era prefissa alla battaglia, capo;</l>
<l>quando di qua e di là vennero fuora</l>
<l>i deputati; e questi in ciascun capo</l>
<l>degli steccati i padiglion tiraro,</l>
<l>appresso ai quali ambi un altar fermaro.</l>
</lg>
<lg type="ottava"><head>77</head>
<l>Non molto dopo, instrutto a schiera a schiera,</l>
<l>si vide uscir l'esercito pagano.</l>
<l>In mezzo armato e suntuoso v'era</l>
<l>di barbarica pompa il re africano;</l>
<l>e s'un baio corsier di chioma nera,</l>
<l>di fronte bianca, e di duo piè balzano,</l>
<l>a par a par con lui venìa Ruggiero,</l>
<l>a cui servir non è Marsilio altiero.</l>
</lg>
<lg type="ottava"><head>78</head>
<l>L'elmo, che dianzi con travaglio tanto</l>
<l>trasse di testa al re di Tartaria,</l>
<l>l'elmo, che celebrato in maggior canto</l>
<l>portò il troiano Ettòr mill'anni pria,</l>
<l>gli porta il re Marsilio a canto a canto:</l>
<l>altri principi et altra baronia</l>
<l>s'hanno partite l'altr'arme fra loro,</l>
<l>ricche di gioie e ben fregiate d'oro.</l>
</lg>
<lg type="ottava"><head>79</head>
<l>Da l'altra parte fuor dei gran ripari</l>
<l>re Carlo uscì con la sua gente d'arme,</l>
<l>con gli ordini medesmi e modi pari</l>
<l>che terria se venisse al fatto d'arme.</l>
<l>Cingonlo intorno i suoi famosi pari;</l>
<l>e Rinaldo è con lui con tutte l'arme,</l>
<l>fuor che l'elmo che fu del re Mambrino,</l>
<l>che porta Ugier Danese paladino.</l>
</lg>
<lg type="ottava"><head>80</head>
<l>E di due azze ha il duca Namo l'una,</l>
<l>e l'altra Salamon re di Bretagna.</l>
<l>Carlo da un lato i suoi tutti raguna;</l>
<l>da l'altro son quei d'Africa e di Spagna.</l>
<l>Nel mezzo non appar persona alcuna:</l>
<l>vòto riman gran spazio di campagna,</l>
<l>che per bando commune a chi vi sale,</l>
<l>eccetto ai duo guerrieri, è capitale.</l>
</lg>
<lg type="ottava"><head>81</head>
<l>Poi che de l'arme la seconda eletta</l>
<l>si diè al campion del populo pagano,</l>
<l>duo sacerdoti, l'un de l'una setta,</l>
<l>l'altro de l'altra, uscîr coi libri in mano.</l>
<l>In quel del nostro è la vita perfetta</l>
<l>scritta di Cristo; e l'altro è l'Alcorano.</l>
<l>Con quel de l'Evangelio si fe' inante</l>
<l>l'imperator, con l'altro il re Agramante.</l>
</lg>
<lg type="ottava"><head>82</head>
<l>Giunto Carlo all'altar che statuito</l>
<l>i suoi gli aveano, al ciel levò le palme,</l>
<l>e disse: - O Dio, c'hai di morir patito</l>
<l>per redimer da morte le nostr'alme;</l>
<l>o Donna, il cui valor fu sì gradito,</l>
<l>che Dio prese da te l'umane salme,</l>
<l>e nove mesi fu nel tuo santo alvo,</l>
<l>sempre serbando il fior virgineo salvo:</l>
</lg>
<lg type="ottava"><head>83</head>
<l>siatemi testimoni, ch'io prometto</l>
<l>per me e per ogni mia successione</l>
<l>al re Agramante, et a chi dopo eletto</l>
<l>sarà al governo di sua regione,</l>
<l>dar venti some ogni anno d'oro schietto,</l>
<l>s'oggi qui riman vinto il mio campione;</l>
<l>e ch'io prometto subito la triegua</l>
<l>incominciar, che poi perpetua segua:</l>
</lg>
<lg type="ottava"><head>84</head>
<l>e se 'n ciò manco, subito s'accenda</l>
<l>la formidabil ira d'ambidui,</l>
<l>la qual me solo e i miei figliuoli offenda,</l>
<l>non alcun altro che sia qui con nui;</l>
<l>sì che in brevissima ora si comprenda</l>
<l>che sia il mancar de la promessa a vui. -</l>
<l>Così dicendo, Carlo sul Vangelo</l>
<l>tenea la mano, e gli occhi fissi al cielo.</l>
</lg>
<lg type="ottava"><head>85</head>
<l>Si levan quindi, e poi vanno all'altare</l>
<l>che riccamente avean pagani adorno;</l>
<l>ove giurò Agramante, ch'oltre al mare</l>
<l>con l'esercito suo faria ritorno,</l>
<l>et a Carlo daria tributo pare,</l>
<l>se restasse Ruggier vinto quel giorno;</l>
<l>e perpetua tra lor triegua saria,</l>
<l>coi patti ch'avea Carlo detti pria.</l>
</lg>
<lg type="ottava"><head>86</head>
<l>E similmente con parlar non basso,</l>
<l>chiamando in testimonio il gran Maumette,</l>
<l>sul libro ch'in man tiene il suo papasso,</l>
<l>ciò che detto ha, tutto osservar promette.</l>
<l>Poi del campo si partono a gran passo,</l>
<l>e tra i suoi l'uno e l'altro si rimette:</l>
<l>poi quel par di campioni a giurar venne;</l>
<l>e 'l giuramento lor questo contenne:</l>
</lg>
<lg type="ottava"><head>87</head>
<l>Ruggier promette, se de la tenzone</l>
<l>il suo re viene o manda a disturbarlo,</l>
<l>che né suo guerrier più, né suo barone</l>
<l>esser mai vuol, ma darsi tutto a Carlo.</l>
<l>Giura Rinaldo ancor, che se cagione</l>
<l>sarà del suo signor quindi levarlo,</l>
<l>fin che non resti vinto egli o Ruggiero,</l>
<l>si farà d'Agramante cavalliero.</l>
</lg>
<lg type="ottava"><head>88</head>
<l>Poi che le cerimonie finite hanno,</l>
<l>si ritorna ciascun da la sua parte;</l>
<l>né v'indugiano molto, che lor dànno</l>
<l>le chiare trombe segno al fiero marte.</l>
<l>Or gli animosi a ritrovar si vanno,</l>
<l>con senno i passi dispensando et arte.</l>
<l>Ecco si vede incominciar l'assalto,</l>
<l>sonar il ferro, or girar basso, or alto.</l>
</lg>
<lg type="ottava"><head>89</head>
<l>Or inanzi col calce, or col martello</l>
<l>accennan quando al capo e quando al piede,</l>
<l>con tal destrezza e con modo sì snello,</l>
<l>ch'ogni credenza il raccontarlo eccede.</l>
<l>Ruggier che combattea contra il fratello</l>
<l>di chi la misera alma gli possiede,</l>
<l>a ferir lo venìa con tal riguardo,</l>
<l>che stimato ne fu manco gagliardo.</l>
</lg>
<lg type="ottava"><head>90</head>
<l>Era a parar, più ch'a ferire, intento,</l>
<l>e non sapea egli stesso il suo desire:</l>
<l>spegner Rinaldo saria malcontento,</l>
<l>né vorria volentieri egli morire.</l>
<l>Ma ecco giunto al termine mi sento,</l>
<l>ove convien l'istoria diferire.</l>
<l>Ne l'altro canto il resto intenderete,</l>
<l>s'udir ne l'altro canto mi vorrete.</l>
</lg>
</div1>

<div1 type="canto">
<head>Canto 39</head>
<lg type="ottava"><head>1</head>
<l>L'affanno di Ruggier ben veramente</l>
<l>è sopra ogn'altro duro, acerbo e forte,</l>
<l>di cui travaglia il corpo, e più la mente,</l>
<l>poi che di due fuggir non può una morte;</l>
<l>o da Rinaldo, se di lui possente</l>
<l>fia meno, o se fia più, da la consorte:</l>
<l>che se 'l fratel le uccide, sa ch'incorre</l>
<l>ne l'odio suo, che più che morte aborre.</l>
</lg>
<lg type="ottava"><head>2</head>
<l>Rinaldo, che non ha simil pensiero,</l>
<l>in tutti i modi alla vittoria aspira:</l>
<l>mena de l'azza dispettoso e fiero;</l>
<l>quando alle braccia e quando al capo mira.</l>
<l>Volteggiando con l'asta il buon Ruggiero</l>
<l>ribatte il colpo, e quinci e quindi gira;</l>
<l>e se percuote pur, disegna loco</l>
<l>ove possa a Rinaldo nuocer poco.</l>
</lg>
<lg type="ottava"><head>3</head>
<l>Alla più parte dei signor pagani</l>
<l>troppo par disegual esser la zuffa:</l>
<l>troppo è Ruggier pigro a menar le mani,</l>
<l>troppo Rinaldo il giovine ribuffa.</l>
<l>Smarrito in faccia il re degli Africani</l>
<l>mira l'assalto, e ne sospira e sbuffa:</l>
<l>et accusa Sobrin, da cui procede</l>
<l>tutto l'error, che 'l mal consiglio diede.</l>
</lg>
<lg type="ottava"><head>4</head>
<l>Melissa in questo tempo, ch'era fonte</l>
<l>di quanto sappia incantatore o mago,</l>
<l>avea cangiata la feminil fronte,</l>
<l>e del gran re d'Algier presa l'imago:</l>
<l>sembrava al viso, ai gesti Rodomonte,</l>
<l>e parea armata di pelle di drago;</l>
<l>e tal lo scudo e tal la spada al fianco</l>
<l>avea, quale usava egli, e nulla manco.</l>
</lg>
<lg type="ottava"><head>5</head>
<l>Spinse il demonio inanzi al mesto figlio</l>
<l>del re Troiano, in forma di cavallo;</l>
<l>e con gran voce e con turbato ciglio</l>
<l>disse: - Signor, questo è pur troppo fallo,</l>
<l>ch'un giovene inesperto a far periglio,</l>
<l>contra un sì forte e sì famoso Gallo</l>
<l>abbiate eletto in cosa di tal sorte,</l>
<l>che 'l regno e l'onor d'Africa n'importe.</l>
</lg>
<lg type="ottava"><head>6</head>
<l>Non si lassi seguir questa battaglia,</l>
<l>che ne sarebbe in troppo detrimento.</l>
<l>Su Rodomonte sia, né ve ne caglia</l>
<l>l'avere il patto rotto e 'l giuramento.</l>
<l>Dimostri ognun come sua spada taglia:</l>
<l>poi ch'io ci sono, ognun di voi val cento. -</l>
<l>Poté questo parlar sì in Agramante,</l>
<l>che senza più pensar si cacciò inante.</l>
</lg>
<lg type="ottava"><head>7</head>
<l>Il creder d'aver seco il re d'Algieri</l>
<l>fece che si curò poco del patto;</l>
<l>e non avria di mille cavallieri</l>
<l>giunti in suo aiuto sì gran stima fatto.</l>
<l>Perciò lancie abbassar, spronar destrieri</l>
<l>di qua di là veduto fu in un tratto.</l>
<l>Melissa, poi che con sue finte larve</l>
<l>la battaglia attaccò, subito sparve.</l>
</lg>
<lg type="ottava"><head>8</head>
<l>I duo campion che vedeno turbarsi</l>
<l>contra ogni accordo, contra ogni promessa,</l>
<l>senza più l'un con l'altro travagliarsi,</l>
<l>anzi ogni ingiuria avendosi rimessa,</l>
<l>fede si dan, né qua né là impacciarsi,</l>
<l>fin che la cosa non sia meglio espressa,</l>
<l>chi stato sia che i patti ha rotto inante,</l>
<l>o 'l vecchio Carlo, o 'l giovene Agramante.</l>
</lg>
<lg type="ottava"><head>9</head>
<l>E replican con nuovi giuramenti</l>
<l>d'esser nimici a chi mancò di fede.</l>
<l>Sozzopra se ne van tutte le genti:</l>
<l>chi porta inanzi, e chi ritorna il piede.</l>
<l>Chi sia fra i vili, e chi tra i più valenti</l>
<l>in un atto medesimo si vede:</l>
<l>son tutti parimente al correr presti;</l>
<l>ma quei corrono inanzi, e indietro questi.</l>
</lg>
<lg type="ottava"><head>10</head>
<l>Come levrier che la fugace fera</l>
<l>correre intorno et aggirarsi mira,</l>
<l>né può con gli altri cani andare in schiera,</l>
<l>che 'l cacciator lo tien, si strugge d'ira,</l>
<l>si tormenta, s'affligge e si dispera,</l>
<l>schiattisce indarno, e si dibatte e tira;</l>
<l>così sdegnosa infin allora stata</l>
<l>Marfisa era quel dì con la cognata.</l>
</lg>
<lg type="ottava"><head>11</head>
<l>Fin a quell'ora avean quel dì vedute</l>
<l>sì ricche prede in spazioso piano;</l>
<l>e che fosser dal patto ritenute</l>
<l>di non poter seguirle e porvi mano,</l>
<l>ramaricate s'erano e dolute,</l>
<l>e n'avean molto sospirato invano.</l>
<l>Or che i patti e le triegue vider rotte,</l>
<l>liete saltâr ne l'africane frotte.</l>
</lg>
<lg type="ottava"><head>12</head>
<l>Marfisa cacciò l'asta per lo petto</l>
<l>al primo che scontrò, due braccia dietro:</l>
<l>poi trasse il brando, e in men che non l'ho detto,</l>
<l>spezzò quattro elmi, che sembrâr di vetro.</l>
<l>Bradamante non fe' minore effetto;</l>
<l>ma l'asta d'or tenne diverso metro:</l>
<l>tutti quei che toccò, per terra mise;</l>
<l>duo tanti fur, né però alcuno uccise.</l>
</lg>
<lg type="ottava"><head>13</head>
<l>Questo sì presso l'una all'altra fêro,</l>
<l>che testimonie se ne fur tra loro;</l>
<l>poi si scostaro, et a ferir si diero,</l>
<l>ove le trasse l'ira, il popul Moro.</l>
<l>Chi potrà conto aver d'ogni guerriero</l>
<l>ch'a terra mandi quella lancia d'oro?</l>
<l>o d'ogni testa che tronca o divisa</l>
<l>sia da la orribil spada di Marfisa?</l>
</lg>
<lg type="ottava"><head>14</head>
<l>Come al soffiar de' più benigni venti,</l>
<l>quando Apennin scuopre l'erbose spalle,</l>
<l>muovonsi a par duo turbidi torrenti</l>
<l>che nel cader fan poi diverso calle;</l>
<l>svellono i sassi e gli arbori eminenti</l>
<l>da l'alte ripe, e portan ne la valle</l>
<l>le biade e i campi; e quasi a gara fanno</l>
<l>a chi far può nel suo camin più danno:</l>
</lg>
<lg type="ottava"><head>15</head>
<l>così le due magnanime guerriere,</l>
<l>scorrendo il campo per diversa strada,</l>
<l>gran strage fan ne l'africane schiere,</l>
<l>l'una con l'asta, e l'altra con la spada.</l>
<l>Tiene Agramante a pena alle bandiere</l>
<l>la gente sua, ch'in fuga non ne vada.</l>
<l>Invan domanda, invan volge la fronte;</l>
<l>né può saper che sia di Rodomonte.</l>
</lg>
<lg type="ottava"><head>16</head>
<l>A conforto di lui rotto avea il patto</l>
<l>(così credea) che fu solennemente,</l>
<l>i dèi chiamando in testimonio, fatto;</l>
<l>poi s'era dileguato sì repente.</l>
<l>Né Sobrin vede ancor: Sobrin ritratto</l>
<l>in Arli s'era, e dettosi innocente;</l>
<l>perché di quel pergiuro aspra vendetta</l>
<l>sopra Agramante il dì medesmo aspetta.</l>
</lg>
<lg type="ottava"><head>17</head>
<l>Marsilio anco è fuggito ne la terra:</l>
<l>sì la religion gli preme il core.</l>
<l>Perciò male Agramante il passo serra</l>
<l>a quei che mena Carlo imperatore,</l>
<l>d'Italia, di Lamagna e d'Inghilterra,</l>
<l>che tutte gente son d'alto valore;</l>
<l>et hanno i paladin sparsi tra loro,</l>
<l>come le gemme in un riccamo d'oro:</l>
</lg>
<lg type="ottava"><head>18</head>
<l>e presso ai paladini alcun perfetto</l>
<l>quanto esser possa al mondo cavalliero,</l>
<l>Guidon Selvaggio, l'intrepido petto,</l>
<l>e i duo famosi figli d'Oliviero.</l>
<l>Io non voglio ridir, ch'io l'ho già detto,</l>
<l>di quel par di donzelle ardito e fiero.</l>
<l>Questi uccidean di genti saracine</l>
<l>tanto, che non v'è numero né fine.</l>
</lg>
<lg type="ottava"><head>19</head>
<l>Ma differendo questa pugna alquanto,</l>
<l>io vo' passar senza navilio il mare.</l>
<l>Non ho con quei di Francia da far tanto,</l>
<l>ch'io non m'abbia d'Astolfo a ricordare.</l>
<l>La grazia che gli diè l'apostol santo</l>
<l>io v'ho già detto, e detto aver mi pare,</l>
<l>che 'l re Branzardo e il re de l'Algazera</l>
<l>per girli incontra armasse ogni sua schiera.</l>
</lg>
<lg type="ottava"><head>20</head>
<l>Furon di quei ch'aver poteano in fretta,</l>
<l>le schiere di tutta Africa raccolte,</l>
<l>non men d'inferma età che di perfetta;</l>
<l>quasi ch'ancor le femine fur tolte.</l>
<l>Agramante ostinato alla vendetta</l>
<l>avea già vòta l'Africa due volte.</l>
<l>Poche genti rimase erano, e quelle</l>
<l>esercito facean timido e imbelle.</l>
</lg>
<lg type="ottava"><head>21</head>
<l>Ben lo mostrâr; che gli nimici a pena</l>
<l>vider lontan, che se n'andaron rotti.</l>
<l>Astolfo, come pecore, li mena</l>
<l>dinanzi ai suoi di guerreggiar più dotti,</l>
<l>e fa restarne la campagna piena:</l>
<l>pochi a Biserta se ne son ridotti.</l>
<l>Prigion rimase Bucifar gagliardo;</l>
<l>salvossi ne la terra il re Branzardo,</l>
</lg>
<lg type="ottava"><head>22</head>
<l>via più dolente sol di Bucifaro,</l>
<l>che se tutto perduto avesse il resto.</l>
<l>Biserta è grande, e farle gran riparo</l>
<l>bisogna, e senza lui mal può far questo:</l>
<l>poterlo riscattar molto avria caro.</l>
<l>Mentre vi pensa e ne sta afflitto e mesto,</l>
<l>gli viene in mente come tien prigione</l>
<l>già molti mesi il paladin Dudone.</l>
</lg>
<lg type="ottava"><head>23</head>
<l>Lo prese sotto a Monaco in riviera</l>
<l>il re di Sarza nel primo passaggio.</l>
<l>Da indi in qua prigion sempre stato era</l>
<l>Dudon che del Danese fu lignaggio.</l>
<l>Mutar costui col re de l'Algazera</l>
<l>pensò Branzardo, e ne mandò messaggio</l>
<l>al capitan de' Nubi, perché intese</l>
<l>per vera spia ch'egli era Astolfo inglese.</l>
</lg>
<lg type="ottava"><head>24</head>
<l>Essendo Astolfo paladin, comprende</l>
<l>che dee aver caro un paladino sciorre.</l>
<l>Il gentil duca, come il caso intende,</l>
<l>col re Branzardo in un voler concorre.</l>
<l>Liberato Dudon, grazie ne rende</l>
<l>al duca, e seco si mette a disporre</l>
<l>le cose che appertengono alla guerra,</l>
<l>così quelle da mar, come da terra.</l>
</lg>
<lg type="ottava"><head>25</head>
<l>Avendo Astolfo esercito infinito</l>
<l>da non gli far sette Afriche difesa;</l>
<l>e rammentando come fu ammonito</l>
<l>dal santo vecchio che gli diè l'impresa</l>
<l>di tor Provenza e d'Acquamorta il lito</l>
<l>di man di Saracin che l'avean presa;</l>
<l>d'una gran turba fece nuova eletta,</l>
<l>quella ch'al mar gli parve manco inetta.</l>
</lg>
<lg type="ottava"><head>26</head>
<l>Et avendosi piene ambe le palme,</l>
<l>quanto potean capir, di varie fronde</l>
<l>a lauri, a cedri tolte, a olive, a palme,</l>
<l>venne sul mare, e le gittò ne l'onde.</l>
<l>Oh felici, e dal ciel ben dilette alme!</l>
<l>Grazia che Dio raro a' mortali infonde!</l>
<l>Oh stupendo miracolo che nacque</l>
<l>di quelle frondi, come fur ne l'acque!</l>
</lg>
<lg type="ottava"><head>27</head>
<l>Crebbero in quantità fuor d'ogni stima;</l>
<l>si feron curve e grosse e lunghe e gravi;</l>
<l>le vene ch'attraverso aveano prima,</l>
<l>mutaro in dure spranghe e in grosse travi:</l>
<l>e rimanendo acute invêr la cima,</l>
<l>tutte in un tratto diventaro navi</l>
<l>di differenti qualitadi, e tante,</l>
<l>quante raccolte fur da varie piante.</l>
</lg>
<lg type="ottava"><head>28</head>
<l>Miracol fu veder le fronde sparte</l>
<l>produr fuste, galee, navi da gabbia.</l>
<l>Fu mirabile ancor, che vele e sarte</l>
<l>e remi avean, quanto alcun legno n'abbia.</l>
<l>Non mancò al duca poi chi avesse l'arte</l>
<l>di governarsi alla ventosa rabbia;</l>
<l>che di Sardi e di Corsi non remoti,</l>
<l>nocchier, padron, pennesi ebbe e piloti.</l>
</lg>
<lg type="ottava"><head>29</head>
<l>Quelli che entraro in mar, contati fôro</l>
<l>ventisei mila, e gente d'ogni sorte.</l>
<l>Dudon andò per capitano loro,</l>
<l>cavallier saggio, e in terra e in acqua forte.</l>
<l>Stava l'armata ancora al lito moro,</l>
<l>miglior vento aspettando, che la porte,</l>
<l>quando un navilio giunse a quella riva,</l>
<l>che di presi guerrier carco veniva.</l>
</lg>
<lg type="ottava"><head>30</head>
<l>Portava quei ch'al periglioso ponte,</l>
<l>ove alle giostre il campo era sì stretto,</l>
<l>pigliato avea l'audace Rodomonte,</l>
<l>come più volte io v'ho di sopra detto.</l>
<l>Il cognato tra questi era del conte,</l>
<l>e 'l fedel Brandimarte e Sansonetto,</l>
<l>et altri ancor, che dir non mi bisogna,</l>
<l>d'Alemagna, d'Italia e di Guascogna.</l>
</lg>
<lg type="ottava"><head>31</head>
<l>Quivi il nocchier, ch'ancor non s'era accorto</l>
<l>degli inimici, entrò con la galea,</l>
<l>lasciando molte miglia a dietro il porto</l>
<l>d'Algieri, ove calar prima volea,</l>
<l>per un vento gagliardo ch'era sorto,</l>
<l>e spinto oltre il dover la poppa avea.</l>
<l>Venir tra i suoi credette e in loco fido,</l>
<l>come vien Progne al suo loquace nido.</l>
</lg>
<lg type="ottava"><head>32</head>
<l>Ma come poi l'imperiale augello,</l>
<l>i gigli d'oro e i pardi vide appresso,</l>
<l>restò pallido in faccia, come quello</l>
<l>che 'l piede incauto d'improviso ha messo</l>
<l>sopra il serpente venenoso e fello,</l>
<l>dal pigro sonno in mezzo l'erbe oppresso;</l>
<l>che spaventato e smorto si ritira,</l>
<l>fuggendo quel, ch'è pien di tòsco e d'ira.</l>
</lg>
<lg type="ottava"><head>33</head>
<l>Già non poté fuggir quindi il nocchiero,</l>
<l>né tener seppe i prigion suoi di piatto.</l>
<l>Con Brandimarte fu, con Oliviero,</l>
<l>con Sansonetto e con molti altri tratto</l>
<l>ove dal duca e dal figliuol d'Uggiero</l>
<l>fu lieto viso agli suo' amici fatto;</l>
<l>e per mercede lui che li condusse,</l>
<l>vòlson che condannato al remo fusse.</l>
</lg>
<lg type="ottava"><head>34</head>
<l>Come io vi dico, dal figliuol d'Otone</l>
<l>i cavallier cristian furon ben visti,</l>
<l>e di mensa onorati al padiglione,</l>
<l>d'arme e di ciò che bisognò provisti.</l>
<l>Per amor d'essi differì Dudone</l>
<l>l'andata sua; che non minori acquisti</l>
<l>di ragionar con tai baroni estima,</l>
<l>che d'esser gito uno o duo giorni prima.</l>
</lg>
<lg type="ottava"><head>35</head>
<l>In che stato, in che termine si trove</l>
<l>e Francia e Carlo, instruzion vera ebbe;</l>
<l>e dove più sicuramente, e dove,</l>
<l>per far miglior effetto, calar debbe.</l>
<l>Mentre da lor venìa intendendo nuove,</l>
<l>s'udì un rumor che tuttavia più crebbe;</l>
<l>e un dar all'arme ne seguì sì fiero,</l>
<l>che fece a tutti far più d'un pensiero.</l>
</lg>
<lg type="ottava"><head>36</head>
<l>Il duca Astolfo e la compagnia bella,</l>
<l>che ragionando insieme si trovaro,</l>
<l>in un momento armati furo e in sella,</l>
<l>e verso il maggior grido in fretta andaro,</l>
<l>di qua di là cercando pur novella</l>
<l>di quel romore; e in loco capitaro,</l>
<l>ove videro un uom tanto feroce,</l>
<l>che nudo e solo a tutto 'l campo nuoce.</l>
</lg>
<lg type="ottava"><head>37</head>
<l>Menava un suo baston di legno in volta,</l>
<l>che era sì duro e sì grave e sì fermo,</l>
<l>che declinando quel, facea ogni volta</l>
<l>cader in terra un uom peggio ch'infermo.</l>
<l>Già a più di cento avea la vita tolta;</l>
<l>né più se gli facea riparo o schermo,</l>
<l>se non tirando di lontan saette:</l>
<l>d'appresso non è alcun già che l'aspette.</l>
</lg>
<lg type="ottava"><head>38</head>
<l>Dudone, Astolfo, Brandimarte, essendo</l>
<l>corso in fretta al romore, et Oliviero,</l>
<l>de la gran forza e del valor stupendo</l>
<l>stavan maravigliosi di quel fiero;</l>
<l>quando venir s'un palafren correndo</l>
<l>videro una donzella in vestir nero,</l>
<l>che corse a Brandimarte e salutollo,</l>
<l>e gli alzò a un tempo ambe le braccia al collo.</l>
</lg>

<lg type="ottava"><head>39</head>
<l>Questa era Fiordiligi, che sì acceso</l>
<l>avea d'amor per Brandimarte il core,</l>
<l>che quando al ponte stretto il lasciò preso,</l>
<l>vicina ad impazzar fu di dolore.</l>
<l>Di là dal mare era passata, inteso</l>
<l>avendo dal pagan che ne fu autore,</l>
<l>che mandato con molti cavallieri</l>
<l>era prigion ne la città d'Algieri.</l>
</lg>
<lg type="ottava"><head>40</head>
<l>Quando fu per passare, avea trovato</l>
<l>a Marsilia una nave di Levante,</l>
<l>ch'un vecchio cavalliero avea portato</l>
<l>de la famiglia del re Monodante;</l>
<l>il qual molte provincie avea cercato,</l>
<l>quando per mar, quando per terra errante,</l>
<l>per trovar Brandimarte; che nuova ebbe</l>
<l>tra via di lui, ch'in Francia il troverebbe.</l>
</lg>
<lg type="ottava"><head>41</head>
<l>Et ella, conosciuto che Bardino</l>
<l>era costui, Bardino che rapito</l>
<l>al padre Brandimarte piccolino,</l>
<l>et a Ròcca Silvana avea notrito,</l>
<l>e la cagione intesa del camino,</l>
<l>seco fatto l'avea scioglier dal lito,</l>
<l>avendogli narrato in che maniera</l>
<l>Brandimarte passato in Africa era.</l>
</lg>
<lg type="ottava"><head>42</head>
<l>Tosto che furo a terra, udîr le nuove,</l>
<l>ch'assediata d'Astolfo era Biserta:</l>
<l>che seco Brandimarte si ritrove</l>
<l>udito avean, ma non per cosa certa.</l>
<l>Or Fiordiligi in tal fretta si muove,</l>
<l>come lo vede, che ben mostra aperta</l>
<l>quella allegrezza ch'i precessi guai</l>
<l>le fêro la maggior ch'avesse mai.</l>
</lg>
<lg type="ottava"><head>43</head>
<l>Il gentil cavallier, non men giocondo</l>
<l>di veder la diletta e fida moglie</l>
<l>ch'amava più che cosa altra del mondo,</l>
<l>l'abraccia e stringe e dolcemente accoglie:</l>
<l>né per saziare al primo né al secondo</l>
<l>né al terzo bacio era l'accese voglie;</l>
<l>se non ch'alzando gli occhi ebbe veduto</l>
<l>Bardin che con la donna era venuto.</l>
</lg>
<lg type="ottava"><head>44</head>
<l>Stese le mani, et abbracciar lo volle,</l>
<l>e insieme domandar perché venìa;</l>
<l>ma di poterlo far tempo gli tolle</l>
<l>il campo ch'in disordine fuggia</l>
<l>dinanzi a quel baston che 'l nudo folle</l>
<l>menava intorno, e gli facea dar via.</l>
<l>Fiordiligi mirò quel nudo in fronte,</l>
<l>e gridò a Brandimarte: - Eccovi il conte! -</l>
</lg>
<lg type="ottava"><head>45</head>
<l>Astolfo tutto a un tempo, ch'era quivi,</l>
<l>che questo Orlando fosse, ebbe palese</l>
<l>per alcun segno che dai vecchi divi</l>
<l>su nel terrestre paradiso intese.</l>
<l>Altrimente restavan tutti privi</l>
<l>di cognizion di quel signor cortese;</l>
<l>che per lungo sprezzarsi, come stolto,</l>
<l>avea di fera, più che d'uomo, il volto.</l>
</lg>
<lg type="ottava"><head>46</head>
<l>Astolfo per pietà che gli trafisse</l>
<l>il petto e il cor, si volse lacrimando;</l>
<l>et a Dudon (che gli era appresso) disse,</l>
<l>et indi ad Oliviero: - Eccovi Orlando! -</l>
<l>Quei gli occhi alquanto e le palpèbre fisse</l>
<l>tenendo in lui, l'andâr raffigurando;</l>
<l>e 'l ritrovarlo in tal calamitade,</l>
<l>gli empì di maraviglia e di pietade.</l>
</lg>
<lg type="ottava"><head>47</head>
<l>Piangeano quei signor per la più parte:</l>
<l>sì lor ne dolse, e lor ne 'ncrebbe tanto.</l>
<l>- Tempo è (lor disse Astolfo) trovar arte</l>
<l>di risanarlo, e non di fargli il pianto. -</l>
<l>E saltò a piedi, e così Brandimarte,</l>
<l>Sansonetto, Oliviero e Dudon santo;</l>
<l>e s'aventaro al nipote di Carlo</l>
<l>tutti in un tempo; che volean pigliarlo.</l>
</lg>
<lg type="ottava"><head>48</head>
<l>Orlando che si vide fare il cerchio,</l>
<l>menò il baston da disperato e folle;</l>
<l>et a Dudon che si facea coperchio</l>
<l>al capo de lo scudo et entrar volle,</l>
<l>fe' sentir ch'era grave di soperchio:</l>
<l>e se non che Olivier col brando tolle</l>
<l>parte del colpo, avria il bastone ingiusto</l>
<l>rotto lo scudo, l'elmo, il capo e il busto.</l>
</lg>
<lg type="ottava"><head>49</head>
<l>Lo scudo roppe solo, e su l'elmetto</l>
<l>tempestò sì, che Dudon cadde in terra.</l>
<l>Menò la spada a un tempo Sansonetto;</l>
<l>e del baston più di duo braccia afferra</l>
<l>con valor tal, che tutto il taglia netto.</l>
<l>Brandimarte ch'adosso se gli serra,</l>
<l>gli cinge i fianchi, quanto può, con ambe</l>
<l>le braccia, e Astolfo il piglia ne le gambe.</l>
</lg>
<lg type="ottava"><head>50</head>
<l>Scuotesi Orlando, e lungi dieci passi</l>
<l>da sé l'Inglese fe' cader riverso:</l>
<l>non fa però che Brandimarte il lassi,</l>
<l>che con più forza l'ha preso a traverso.</l>
<l>Ad Olivier che troppo inanzi fassi,</l>
<l>menò un pugno sì duro e sì perverso,</l>
<l>che lo fe' cader pallido et esangue,</l>
<l>e dal naso e dagli occhi uscirgli il sangue.</l>
</lg>
<lg type="ottava"><head>51</head>
<l>E se non era l'elmo più che buono,</l>
<l>ch'avea Olivier, l'avria quel pugno ucciso:</l>
<l>cadde però, come se fatto dono</l>
<l>avesse de lo spirto al paradiso.</l>
<l>Dudone e Astolfo che levati sono,</l>
<l>ben che Dudone abbia gonfiato il viso,</l>
<l>e Sansonetto che 'l bel colpo ha fatto,</l>
<l>adosso a Orlando son tutti in un tratto.</l>
</lg>
<lg type="ottava"><head>52</head>
<l>Dudon con gran vigor dietro l'abbraccia,</l>
<l>pur tentando col piè farlo cadere:</l>
<l>Astolfo e gli altri gli han prese le braccia,</l>
<l>né lo puon tutti insieme anco tenere.</l>
<l>C'ha visto toro a cui si dia la caccia,</l>
<l>e ch'alle orecchie abbia le zanne fiere,</l>
<l>correr mugliando, e trarre ovunque corre</l>
<l>i cani seco, e non potersi sciorre;</l>
</lg>
<lg type="ottava"><head>53</head>
<l>imagini ch'Orlando fosse tale,</l>
<l>che tutti quei guerrier seco traea.</l>
<l>In quel tempo Olivier di terra sale,</l>
<l>là dove steso il gran pugno l'avea;</l>
<l>e visto che così si potea male</l>
<l>far di lui quel ch'Astolfo far volea,</l>
<l>si pensò un modo, et ad effetto il messe,</l>
<l>di far cader Orlando, e gli successe.</l>
</lg>
<lg type="ottava"><head>54</head>
<l>Si fe' quivi arrecar più d'una fune,</l>
<l>e con nodi correnti adattò presto;</l>
<l>et alle gambe et alle braccia alcune</l>
<l>fe' porre al conte, et a traverso il resto.</l>
<l>Di quelle i capi poi partì in commune,</l>
<l>e li diede a tenere a quello e a questo.</l>
<l>Per quella via che maniscalco atterra</l>
<l>cavallo o bue, fu tratto Orlando in terra.</l>
</lg>
<lg type="ottava"><head>55</head>
<l>Come egli è in terra, gli son tutti adosso,</l>
<l>e gli legan più forte e piedi e mani.</l>
<l>Assai di qua di là s'è Orlando scosso,</l>
<l>ma sono i suoi risforzi tutti vani.</l>
<l>Commanda Astolfo che sia quindi mosso,</l>
<l>che dice voler far che si risani.</l>
<l>Dudon ch'è grande, il leva in su le schene,</l>
<l>e porta al mar sopra l'estreme arene.</l>
</lg>
<lg type="ottava"><head>56</head>
<l>Lo fa lavar Astolfo sette volte,</l>
<l>e sette volte sotto acqua l'attuffa;</l>
<l>sì che dal viso e da le membra stolte</l>
<l>leva la brutta rugine e la muffa:</l>
<l>poi con certe erbe, a questo effetto colte,</l>
<l>la bocca chiuder fa, che soffia e buffa;</l>
<l>che non volea ch'avesse altro meato</l>
<l>onde spirar, che per lo naso, il fiato.</l>
</lg>
<lg type="ottava"><head>57</head>
<l>Aveasi Astolfo apparecchiato il vaso</l>
<l>in che il senno d'Orlando era rinchiuso;</l>
<l>e quello in modo appropinquògli al naso,</l>
<l>che nel tirar che fece il fiato in suso,</l>
<l>tutto il votò: maraviglioso caso!</l>
<l>che ritornò la mente al primier uso;</l>
<l>e ne' suoi bei discorsi l'intelletto</l>
<l>rivenne, più che mai lucido e netto.</l>
</lg>
<lg type="ottava"><head>58</head>
<l>Come chi da noioso e grave sonno,</l>
<l>ove o vedere abominevol forme</l>
<l>di mostri che non son, né ch'esser ponno,</l>
<l>o gli par cosa far strana et enorme,</l>
<l>ancor si maraviglia, poi che donno</l>
<l>è fatto de' suoi sensi, e che non dorme;</l>
<l>così, poi che fu Orlando d'error tratto,</l>
<l>restò maraviglioso e stupefatto.</l>
</lg>
<lg type="ottava"><head>59</head>
<l>E Brandimarte, e il fratel d'Aldabella,</l>
<l>e quel che 'l senno in capo gli ridusse,</l>
<l>pur pensando riguarda, e non favella,</l>
<l>come egli quivi e quando si condusse.</l>
<l>Girava gli occhi in questa parte e in quella,</l>
<l>né sapea imaginar dove si fusse.</l>
<l>Si maraviglia che nudo si vede,</l>
<l>e tante funi ha da le spalle al piede.</l>
</lg>
<lg type="ottava"><head>60</head>
<l>Poi disse, come già disse Sileno</l>
<l>a quei che lo legâr nel cavo speco:</l>
<l>- <foreign lang="lat">Solvite me</foreign>, - con viso sì sereno,</l>
<l>con guardo sì men de l'usato bieco,</l>
<l>che fu slegato; e de' panni ch'avieno</l>
<l>fatti arrecar participaron seco,</l>
<l>consolandolo tutti del dolore,</l>
<l>che lo premea, di quel passato errore.</l>
</lg>
<lg type="ottava"><head>61</head>
<l>Poi che fu all'esser primo ritornato</l>
<l>Orlando più che mai saggio e virile,</l>
<l>d'amor si trovò insieme liberato;</l>
<l>sì che colei, che sì bella e gentile</l>
<l>gli parve dianzi, e ch'avea tanto amato,</l>
<l>non stima più se non per cosa vile.</l>
<l>Ogni suo studio, ogni disio rivolse</l>
<l>a racquistar quanto già amor gli tolse.</l>
</lg>
<lg type="ottava"><head>62</head>
<l>Narrò Bardino intanto a Brandimarte,</l>
<l>che morto era il suo padre Monodante;</l>
<l>e che a chiamarlo al regno egli da parte</l>
<l>veniva prima del fratel Gigliante,</l>
<l>poi de le genti ch'abitan le sparte</l>
<l>isole in mare, e l'ultime in Levante;</l>
<l>di che non era un altro regno al mondo</l>
<l>sì ricco, populoso, o sì giocondo.</l>
</lg>
<lg type="ottava"><head>63</head>
<l>Disse, tra più ragion che dovea farlo,</l>
<l>che dolce cosa era la patria; e quando</l>
<l>si disponesse di voler gustarlo,</l>
<l>avria poi sempre in odio andare errando.</l>
<l>Brandimarte rispose voler Carlo</l>
<l>servir per tutta questa guerra e Orlando;</l>
<l>e se potea vederne il fin, che poi</l>
<l>penseria meglio sopra i casi suoi.</l>
</lg>
<lg type="ottava"><head>64</head>
<l>Il dì seguente la sua armata spinse</l>
<l>verso Provenza il figlio del Danese.</l>
<l>Indi Orlando col duca si ristrinse,</l>
<l>et in che stato era la guerra, intese:</l>
<l>tutta Biserta poi d'assedio cinse,</l>
<l>dando però l'onore al duca inglese</l>
<l>d'ogni vittoria; ma quel duca il tutto</l>
<l>facea, come dal conte venia instrutto.</l>
</lg>
<lg type="ottava"><head>65</head>
<l>Ch'ordine abbian tra lor, come s'assaglia</l>
<l>la gran Biserta, e da che lato e quando,</l>
<l>come fu presa alla prima battaglia,</l>
<l>chi ne l'onor parte ebbe con Orlando,</l>
<l>s'io non vi seguito ora, non vi caglia;</l>
<l>ch'io non me ne vo molto dilungando.</l>
<l>In questo mezzo di saper vi piaccia,</l>
<l>come dai Franchi i Mori hanno la caccia.</l>
</lg>
<lg type="ottava"><head>66</head>
<l>Fu quasi il re Agramante abbandonato</l>
<l>nel pericol maggior di quella guerra;</l>
<l>che con molti pagani era tornato</l>
<l>Marsilio e 'l re Sobrin dentro alla terra;</l>
<l>poi su l'armata è questo e quel montato,</l>
<l>che dubbio avean di non salvarsi in terra;</l>
<l>e duci e cavallier del popul Moro</l>
<l>molti seguito avean l'esempio loro.</l>
</lg>
<lg type="ottava"><head>67</head>
<l>Pure Agramante la pugna sostiene;</l>
<l>e quando finalmente più non puote,</l>
<l>volta le spalle, e la via dritta tiene</l>
<l>alle porte non troppo indi remote.</l>
<l>Rabican dietro in gran fretta gli viene,</l>
<l>che Bradamante stimola e percuote:</l>
<l>d'ucciderlo era disiosa molto;</l>
<l>che tante volte il suo Ruggier le ha tolto.</l>
</lg>
<lg type="ottava"><head>68</head>
<l>Il medesmo desir Marfisa avea,</l>
<l>per far del padre suo tarda vendetta;</l>
<l>e con gli sproni, quanto più potea,</l>
<l>facea il destrier sentir ch'ella avea fretta.</l>
<l>Ma né l'una né l'altra vi giungea</l>
<l>sì a tempo, che la via fosse intercetta</l>
<l>al re d'entrar ne la città serrata,</l>
<l>et indi poi salvarsi in su l'armata.</l>
</lg>
<lg type="ottava"><head>69</head>
<l>Come due belle e generose parde</l>
<l>che fuor del lascio sien di pari uscite,</l>
<l>poscia ch'i cervi o le capre gagliarde</l>
<l>indarno aver si veggano seguite,</l>
<l>vergognandosi quasi, che fur tarde,</l>
<l>sdegnose se ne tornano e pentite;</l>
<l>così tornâr le due donzelle, quando</l>
<l>videro il pagan salvo, sospirando.</l>
</lg>
<lg type="ottava"><head>70</head>
<l>Non però si fermâr; ma ne la frotta</l>
<l>degli altri che fuggivano cacciârsi,</l>
<l>di qua di là facendo ad ogni botta</l>
<l>molti cader senza mai più levarsi.</l>
<l>A mal partito era la gente rotta,</l>
<l>che per fuggir non potea ancor salvarsi;</l>
<l>ch'Agramante avea fatto per suo scampo</l>
<l>chiuder la porta ch'uscia verso il campo,</l>
</lg>
<lg type="ottava"><head>71</head>
<l>e fatto sopra il Rodano tagliare</l>
<l>i ponti tutti. Ah sfortunata plebe,</l>
<l>che dove del tiranno utile appare,</l>
<l>sempre è in conto di pecore e di zebe!</l>
<l>Chi s'affoga nel fiume e chi nel mare,</l>
<l>chi sanguinose fa di sé le glebe.</l>
<l>Molti perîr, pochi restâr prigioni;</l>
<l>che pochi a farsi taglia erano buoni.</l>
</lg>
<lg type="ottava"><head>72</head>
<l>De la gran moltitudine ch'uccisa</l>
<l>fu da ogni parte in questa ultima guerra</l>
<l>(ben che la cosa non fu ugual divisa;</l>
<l>ch'assai più andâr dei Saracin sotterra</l>
<l>per man di Bradamante e di Marfisa),</l>
<l>se ne vede ancor segno in quella terra;</l>
<l>che presso ad Arli, ove il Rodano stagna,</l>
<l>piena di sepolture è la campagna.</l>
</lg>
<lg type="ottava"><head>73</head>
<l>Fatto avea intanto il re Agramante sciorre,</l>
<l>e ritirar in alto i legni gravi,</l>
<l>lasciando alcuni, e i più leggieri, a tôrre</l>
<l>quei che volean salvarsi in su le navi.</l>
<l>Vi ste' duo dì per chi fuggia raccorre,</l>
<l>e perché venti eran contrari e pravi:</l>
<l>fece lor dar le vele il terzo giorno;</l>
<l>ch'in Africa credea di far ritorno.</l>
</lg>
<lg type="ottava"><head>74</head>
<l>Il re Marsilio che sta in gran paura</l>
<l>ch'alla sua Spagna il fio pagar non tocche,</l>
<l>e la tempesta orribilmente oscura</l>
<l>sopra suoi campi all'ultimo non scocche;</l>
<l>si fe' porre a Valenza, e con gran cura</l>
<l>cominciò a riparar castella e ròcche,</l>
<l>e preparar la guerra che fu poi</l>
<l>la sua ruina e degli amici suoi.</l>
</lg>
<lg type="ottava"><head>75</head>
<l>Verso Africa Agramante alzò le vele</l>
<l>de' legni male armati, e vòti quasi;</l>
<l>d'uomini vòti, e pieni di querele,</l>
<l>perch'in Francia i tre quarti eran rimasi.</l>
<l>Chi chiama il re superbo, chi crudele,</l>
<l>chi stolto; e come avviene in simil casi,</l>
<l>tutti gli voglion mal ne' lor secreti;</l>
<l>ma timor n'hanno, e stan per forza cheti.</l>
</lg>
<lg type="ottava"><head>76</head>
<l>Pur duo talora o tre schiudon le labbia,</l>
<l>ch'amici sono, e che tra lor s'han fede,</l>
<l>e sfogano la còlera e la rabbia;</l>
<l>e 'l misero Agramante ancor si crede</l>
<l>ch'ognun gli porti amore, e pietà gli abbia:</l>
<l>e questo gl'intervien, perché non vede</l>
<l>mai visi se non finti, e mai non ode</l>
<l>se non adulazion, menzogne e frode.</l>
</lg>
<lg type="ottava"><head>77</head>
<l>Erasi consigliato il re africano</l>
<l>di non smontar nel porto di Biserta,</l>
<l>però ch'avea del popul nubiano,</l>
<l>che quel lito tenea, novella certa;</l>
<l>ma tenersi di sopra sì lontano,</l>
<l>che non fosse acre la discesa et erta;</l>
<l>mettersi in terra, e ritornare al dritto</l>
<l>a dar soccorso al suo populo afflitto.</l>
</lg>
<lg type="ottava"><head>78</head>
<l>Ma il suo fiero destin che non risponde</l>
<l>a quella intenzion provida e saggia,</l>
<l>vuol che l'armata che nacque di fronde</l>
<l>miracolosamente ne la spiaggia,</l>
<l>e vien solcando inverso Francia l'onde,</l>
<l>con questa ad incontrar di notte s'aggia,</l>
<l>a nubiloso tempo, oscuro e tristo,</l>
<l>perché sia in più disordine sprovisto.</l>
</lg>
<lg type="ottava"><head>79</head>
<l>Non ha avuto Agramante ancora spia,</l>
<l>ch'Astolfo mandi una armata sì grossa;</l>
<l>né creduto anco a chi 'l dicesse, avria,</l>
<l>che cento navi un ramuscel far possa:</l>
<l>e vien senza temer ch'intorno sia</l>
<l>che contra lui s'ardisca di far mossa;</l>
<l>né pone guardie né veletta in gabbia,</l>
<l>che di ciò che si scuopre avisar abbia.</l>
</lg>
<lg type="ottava"><head>80</head>
<l>Sì che i navili che d'Astolfo avuti</l>
<l>avea Dudon, di buona gente armati,</l>
<l>e che la sera avean questi veduti,</l>
<l>et alla volta lor s'eran drizzati,</l>
<l>assalîr gli nimici sproveduti,</l>
<l>gittaro i ferri, e sonsi incatenati,</l>
<l>poi ch'al parlar certificati fôro,</l>
<l>ch'erano Mori e gli nimici loro.</l>
</lg>
<lg type="ottava"><head>81</head>
<l>Ne l'arrivar che i gran navili fenno</l>
<l>(spirando il vento a' lor desir secondo),</l>
<l>nei Saracin con tale impeto denno,</l>
<l>che molti legni ne cacciaro al fondo.</l>
<l>Poi cominciaro oprar le mani e il senno,</l>
<l>e ferro e fuoco e sassi di gran pondo</l>
<l>tirar con tanta e sì fiera tempesta,</l>
<l>che mai non ebbe il mar simile a questa.</l>
</lg>
<lg type="ottava"><head>82</head>
<l>Quei di Dudone, a cui possanza e ardire</l>
<l>più del solito è lor dato di sopra</l>
<l>(che venuto era il tempo di punire</l>
<l>i Saracin di più d'una mal'opra),</l>
<l>sanno appresso e lontan sì ben ferire,</l>
<l>che non trova Agramante ove si cuopra.</l>
<l>Gli cade sopra un nembo di saette;</l>
<l>da lato ha spade e graffi e picche e accette.</l>
</lg>
<lg type="ottava"><head>83</head>
<l>D'alto cader sente gran sassi e gravi</l>
<l>da machine cacciati e da tormenti;</l>
<l>e prore e poppe fraccassar de navi,</l>
<l>et aprire usci al mar larghi e patenti;</l>
<l>e 'l maggior danno è de l'incendi pravi,</l>
<l>a nascer presti, ad ammorzarsi lenti.</l>
<l>La sfortunata ciurma si vuol tôrre</l>
<l>del gran periglio, e via più ognor vi corre.</l>
</lg>
<lg type="ottava"><head>84</head>
<l>Altri che 'l ferro e l'inimico caccia,</l>
<l>nel mar si getta, e vi s'affoga e resta:</l>
<l>altri che muove a tempo piedi e braccia,</l>
<l>va per salvarsi o in quella barca o in questa;</l>
<l>ma quella, grave oltre il dover, lo scaccia,</l>
<l>e la man, per salir troppo molesta,</l>
<l>fa restare attaccata ne la sponda:</l>
<l>ritorna il resto a far sanguigna l'onda.</l>
</lg>
<lg type="ottava"><head>85</head>
<l>Altri che spera in mar salvar la vita,</l>
<l>o perderlavi almen con minor pena,</l>
<l>poi che notando non ritrova aita,</l>
<l>e mancar sente l'animo e la lena,</l>
<l>alla vorace fiamma c'ha fuggita,</l>
<l>la tema di annegarsi anco rimena:</l>
<l>s'abbraccia a un legno ch'arde, e per timore</l>
<l>c'ha di due morte, in ambe se ne muore.</l>
</lg>
<lg type="ottava"><head>86</head>
<l>Altri per tema di spiedo o d'accetta</l>
<l>che vede appresso, al mar ricorre invano,</l>
<l>perché dietro gli vien pietra o saetta</l>
<l>che non lo lascia andar troppo lontano.</l>
<l>Ma saria forse, mentre che diletta</l>
<l>il mio cantar, consiglio utile e sano</l>
<l>di finirlo, più tosto che seguire</l>
<l>tanto, che v'annoiasse il troppo dire.</l>
</lg>
</div1>

<div1 type="canto">
<head>Canto 40</head>
<lg type="ottava"><head>1</head>
<l>Lungo sarebbe, se i diversi casi</l>
<l>volessi dir di quel naval conflitto;</l>
<l>e raccontarlo a voi mi parria quasi,</l>
<l>magnanimo figliuol d'Ercole invitto,</l>
<l>portar, come si dice, a Samo vasi,</l>
<l>nottole ' Atene, e crocodili a Egitto;</l>
<l>che quanto per udita io ve ne parlo,</l>
<l>Signor, miraste, e fêste altrui mirarlo.</l>
</lg>
<lg type="ottava"><head>2</head>
<l>Ebbe lungo spettacolo il fedele</l>
<l>vostro popul la notte e 'l dì che stette,</l>
<l>come in teatro, l'inimiche vele</l>
<l>mirando in Po tra ferro e fuoco astrette.</l>
<l>Che gridi udir si possano e querele,</l>
<l>ch'onde veder di sangue umano infette,</l>
<l>per quanti modi in tal pugna si muora</l>
<l>vedeste, e a molti il dimostraste allora.</l>
</lg>
<lg type="ottava"><head>3</head>
<l>Nol vide io già, ch'era sei giorni inanti,</l>
<l>mutando ogn'ora altre vetture, corso</l>
<l>con molta fretta e molta ai piedi santi</l>
<l>del gran Pastore a domandar soccorso:</l>
<l>poi né cavalli bisognâr né fanti;</l>
<l>ch'intanto al Leon d'or l'artiglio e 'l morso</l>
<l>fu da voi rotto sì, che più molesto</l>
<l>non l'ho sentito da quel giorno a questo.</l>
</lg>
<lg type="ottava"><head>4</head>
<l>Ma Alfonsin Trotto il qual si trovò in fatto,</l>
<l>Annibal e Pier Moro e Afranio e Alberto,</l>
<l>e tre Ariosti, e il Bagno e il Zerbinatto</l>
<l>tanto me ne contâr, ch'io ne fui certo:</l>
<l>me ne chiarîr poi le bandiere affatto,</l>
<l>vistone al tempio il gran numero offerto,</l>
<l>e quindice galee ch'a queste rive</l>
<l>con mille legni star vidi captive.</l>
</lg>
<lg type="ottava"><head>5</head>
<l>Chi vide quelli incendii e quei naufragi,</l>
<l>le tante uccisioni e sì diverse,</l>
<l>che, vendicando i nostri arsi palagi,</l>
<l>fin che fu preso ogni navilio, fêrse;</l>
<l>potrà veder le morti anco e i disagi</l>
<l>che 'l miser popul d'Africa sofferse</l>
<l>col re Agramante in mezzo l'onde salse,</l>
<l>la scura notte che Dudon l'assalse.</l>
</lg>
<lg type="ottava"><head>6</head>
<l>Era la notte, e non si vedea lume,</l>
<l>quando s'incominciâr l'aspre contese:</l>
<l>ma poi che 'l zolfo e la pece e 'l bitume</l>
<l>sparso in gran copia, ha prore e sponde accese,</l>
<l>e la vorace fiamma arde e consume</l>
<l>le navi e le galee poco difese;</l>
<l>sì chiaramente ognun si vedea intorno,</l>
<l>che la notte parea mutata in giorno.</l>
</lg>
<lg type="ottava"><head>7</head>
<l>Onde Agramante che per l'aer scuro</l>
<l>non avea l'inimico in sì gran stima,</l>
<l>né aver contrasto si credea sì duro,</l>
<l>che, resistendo, al fin non lo reprima;</l>
<l>poi che rimosse le tenèbre furo,</l>
<l>e vide quel che non credeva in prima,</l>
<l>che le navi nimiche eran duo tante,</l>
<l>fece pensier diverso a quel d'avante.</l>
</lg>
<lg type="ottava"><head>8</head>
<l>Smonta con pochi, ove in più lieve barca</l>
<l>ha Brigliadoro e l'altre cose care.</l>
<l>Tra legno e legno taciturno varca,</l>
<l>fin che si trova in più sicuro mare</l>
<l>da' suoi lontan, che Dudon preme e carca,</l>
<l>e mena a condizioni acri et amare.</l>
<l>Gli arde il foco, il mar sorbe, il ferro strugge:</l>
<l>egli che n'è cagion, via se ne fugge.</l>
</lg>
<lg type="ottava"><head>9</head>
<l>Fugge Agramante, et ha con lui Sobrino,</l>
<l>con cui si duol di non gli aver creduto,</l>
<l>quando previde con occhio divino,</l>
<l>e 'l mal gli annunziò, ch'or gli è avvenuto.</l>
<l>Ma torniamo ad Orlando paladino,</l>
<l>che, prima che Biserta abbia altro aiuto,</l>
<l>consiglia Astolfo che la getti in terra,</l>
<l>sì che a Francia mai più non faccia guerra.</l>
</lg>
<lg type="ottava"><head>10</head>
<l>E così fu publicamente detto</l>
<l>che 'l campo in arme al terzo dì sia instrutto.</l>
<l>Molti navili Astolfo a questo effetto</l>
<l>tenuti avea, né Dudon n'ebbe il tutto;</l>
<l>di quai diede il governo a Sansonetto,</l>
<l>sì buon guerrier al mar come all'asciutto:</l>
<l>e quel si pose, in su l'ancore sorto,</l>
<l>contra a Biserta, un miglio appresso al porto.</l>
</lg>
<lg type="ottava"><head>11</head>
<l>Come veri cristiani Astolfo e Orlando,</l>
<l>che senza Dio non vanno a rischio alcuno,</l>
<l>ne l'esercito fan publico bando,</l>
<l>che sieno orazion fatte e digiuno;</l>
<l>e che si trovi il terzo giorno, quando</l>
<l>si darà il segno, apparecchiato ogniuno</l>
<l>per espugnar Biserta, che data hanno,</l>
<l>vinta che s'abbia, a fuoco e a saccomanno.</l>
</lg>
<lg type="ottava"><head>12</head>
<l>E così, poi che le astinenzie e i voti</l>
<l>devotamente celebrati fôro,</l>
<l>parenti, amici, e gli altri insieme noti</l>
<l>si cominciaro a convitar tra loro.</l>
<l>Dato restauro a' corpi esausti e vòti,</l>
<l>abbracciandosi insieme lacrimoro,</l>
<l>tra loro usando i modi e le parole</l>
<l>che tra i più cari al dipartir si suole.</l>
</lg>
<lg type="ottava"><head>13</head>
<l>Dentro a Biserta i sacerdoti santi</l>
<l>supplicando col populo dolente,</l>
<l>battonsi il petto, e con dirotti pianti</l>
<l>chiamano il lor Macon che nulla sente.</l>
<l>Quante vigilie, quante offerte, quanti</l>
<l>doni promessi son privatamente!</l>
<l>quanto in publico templi, statue, altari,</l>
<l>memoria eterna de' lor casi amari!</l>
</lg>
<lg type="ottava"><head>14</head>
<l>E poi che dal Cadì fu benedetto,</l>
<l>prese il populo l'arme, e tornò al muro.</l>
<l>Ancor giacea col suo Titon nel letto</l>
<l>la bella Aurora, et era il cielo oscuro,</l>
<l>quando Astolfo da un canto, e Sansonetto</l>
<l>da un altro, armati agli ordini lor furo:</l>
<l>e poi che 'l segno che diè il conte udiro,</l>
<l>Biserta con grande impeto assaliro.</l>
</lg>
<lg type="ottava"><head>15</head>
<l>Avea Biserta da duo canti il mare,</l>
<l>sedea dagli altri duo nel lito asciutto.</l>
<l>Con fabrica eccellente e singulare</l>
<l>fu antiquamente il suo muro construtto.</l>
<l>Poco altro ha che l'aiuti o la ripare;</l>
<l>che poi che 'l re Branzardo fu ridutto</l>
<l>dentro da quella, pochi mastri, e poco</l>
<l>poté aver tempo a riparare il loco.</l>
</lg>
<lg type="ottava"><head>16</head>
<l>Astolfo dà l'assunto al re de' Neri,</l>
<l>che faccia a' merli tanto nocumento</l>
<l>con falariche, fonde e con arcieri,</l>
<l>che levi d'affacciarsi ogni ardimento;</l>
<l>sì che passin pedoni e cavallieri</l>
<l>fin sotto la muraglia a salvamento,</l>
<l>che vengon, chi di pietre e chi di travi,</l>
<l>chi d'asce e chi d'altra materia gravi.</l>
</lg>
<lg type="ottava"><head>17</head>
<l>Chi questa cosa e chi quell'altra getta</l>
<l>dentro alla fossa, e vien di mano in mano;</l>
<l>di cui l'acqua il dì inanzi fu intercetta,</l>
<l>sì che in più parte si scopria il pantano.</l>
<l>Ella fu piena et atturata in fretta,</l>
<l>e fatto uguale insin al muro il piano.</l>
<l>Astolfo, Orlando et Olivier procura</l>
<l>di far salir i fanti in su le mura.</l>
</lg>
<lg type="ottava"><head>18</head>
<l>I Nubi d'ogni indugio impazienti,</l>
<l>da la speranza del guadagno tratti,</l>
<l>non mirando a' pericoli imminenti,</l>
<l>coperti da testuggini e da gatti,</l>
<l>con arieti e loro altri instrumenti</l>
<l>a forar torri, e porte rompere atti,</l>
<l>tosto si fêro alla città vicini;</l>
<l>né trovaro sprovisti i Saracini:</l>
</lg>
<lg type="ottava"><head>19</head>
<l>che ferro e fuoco e merli e tetti gravi</l>
<l>cader facendo a guisa di tempeste,</l>
<l>per forza aprian le tavole e le travi</l>
<l>de le machine in lor danno conteste.</l>
<l>Ne l'aria oscura e nei principii pravi</l>
<l>molto patîr le battezzate teste;</l>
<l>ma poi che 'l sole uscì del ricco albergo,</l>
<l>voltò Fortuna ai Saracini il tergo.</l>
</lg>
<lg type="ottava"><head>20</head>
<l>Da tutti i canti risforzar l'assalto</l>
<l>fe' il conte Orlando e da mare e da terra.</l>
<l>Sansonetto ch'avea l'armata in alto,</l>
<l>entrò nel porto e s'accostò alla terra;</l>
<l>e con frombe e con archi facea d'alto,</l>
<l>e con varii tormenti estrema guerra;</l>
<l>e facea insieme espedir lance e scale,</l>
<l>ogni apparecchio e munizion navale.</l>
</lg>
<lg type="ottava"><head>21</head>
<l>Facea Oliviero, Orlando e Brandimarte,</l>
<l>e quel che fu sì dianzi in aria ardito,</l>
<l>aspra e fiera battaglia da la parte</l>
<l>che lungi al mare era più dentro al lito.</l>
<l>Ciascun d'essi venìa con una parte</l>
<l>de l'oste che s'avean quadripartito.</l>
<l>Quale a mur, quale a porte, e quale altrove,</l>
<l>tutti davan di sé lucide prove.</l>
</lg>
<lg type="ottava"><head>22</head>
<l>Il valor di ciascun meglio si puote</l>
<l>veder così, che se fosser confusi:</l>
<l>chi sia degno di premio e chi di note,</l>
<l>appare inanzi a mill'occhi non chiusi.</l>
<l>Torri di legno trannosi con ruote,</l>
<l>e gli elefanti altre ne portano usi,</l>
<l>che su lor dossi così in alto vanno,</l>
<l>che i merli sotto a molto spazio stanno.</l>
</lg>
<lg type="ottava"><head>23</head>
<l>Vien Brandimarte, e pon la scala a' muri,</l>
<l>e sale, e di salir altri conforta:</l>
<l>lo seguon molti intrepidi e sicuri;</l>
<l>che non può dubitar chi l'ha in sua scorta.</l>
<l>Non è chi miri, o chi mirar si curi,</l>
<l>se quella scala il gran peso comporta.</l>
<l>Sol Brandimarte agli nimici attende;</l>
<l>pugnando sale, e al fine un merlo prende.</l>
</lg>
<lg type="ottava"><head>24</head>
<l>E con mano e con piè quivi s'attacca,</l>
<l>salta sui merli, e mena il brando in volta,</l>
<l>urta, riversa e fende e fora e ammacca,</l>
<l>e di sé mostra esperienzia molta.</l>
<l>Ma tutto a un tempo la scala si fiacca,</l>
<l>che troppa soma e di soperchio ha tolta:</l>
<l>e for che Brandimarte, giù nel fosso</l>
<l>vanno sozzopra, e l'uno all'altro adosso.</l>
</lg>
<lg type="ottava"><head>25</head>
<l>Per ciò non perde il cavallier l'ardire,</l>
<l>né pensa riportare a dietro il piede;</l>
<l>ben che de' suoi non vede alcun seguire,</l>
<l>ben che berzaglio alla città si vede.</l>
<l>Pregavan molti (e non vòlse egli udire)</l>
<l>che ritornasse; ma dentro si diede:</l>
<l>dico che giù ne la città d'un salto</l>
<l>dal muro entrò, che trenta braccia era alto.</l>
</lg>
<lg type="ottava"><head>26</head>
<l>Come trovato avesse o piume o paglia,</l>
<l>presse il duro terren senza alcun danno;</l>
<l>e quei c'ha intorno affrappa e fora e taglia,</l>
<l>come s'affrappa e taglia e fora il panno.</l>
<l>Or contra questi, or contra quei si scaglia;</l>
<l>e quelli e questi in fuga se ne vanno.</l>
<l>Pensano quei di fuor, che l'han veduto</l>
<l>dentro saltar, che tardo fia ogni aiuto.</l>
</lg>
<lg type="ottava"><head>27</head>
<l>Per tutto 'l campo alto rumor si spande</l>
<l>di voce in voce, e 'l mormorio e 'l bisbiglio.</l>
<l>La vaga Fama intorno si fa grande,</l>
<l>e narra, et accrescendo va il periglio.</l>
<l>Ove era Orlando (perché da più bande</l>
<l>si dava assalto), ove d'Otone il figlio,</l>
<l>ove Olivier, quella volando venne,</l>
<l>senza posar mai le veloci penne.</l>
</lg>
<lg type="ottava"><head>28</head>
<l>Questi guerrier, e più di tutti Orlando,</l>
<l>ch'amano Brandimarte e l'hanno in pregio,</l>
<l>udendo che se van troppo indugiando,</l>
<l>perderanno un compagno così egregio,</l>
<l>piglian le scale, e qua e là montando,</l>
<l>mostrano a gara animo altiero e regio,</l>
<l>con sì audace sembiante e sì gagliardo,</l>
<l>che i nimici tremar fan con lo sguardo.</l>
</lg>
<lg type="ottava"><head>29</head>
<l>Come nel mar che per tempesta freme,</l>
<l>assaglion l'acque il temerario legno,</l>
<l>ch'or da la prora, or da le parti estreme</l>
<l>cercano entrar con rabbia e con isdegno;</l>
<l>il pallido nocchier sospira e geme,</l>
<l>ch'aiutar deve, e non ha cor né ingegno;</l>
<l>una onda viene al fin, ch'occupa il tutto,</l>
<l>e dove quella entrò, segue ogni flutto:</l>
</lg>
<lg type="ottava"><head>30</head>
<l>così dipoi ch'ebbono presi i muri</l>
<l>questi tre primi, fu sì largo il passo,</l>
<l>che gli altri ormai seguir ponno sicuri,</l>
<l>che mille scale hanno fermate al basso.</l>
<l>Aveano intanto gli arieti duri</l>
<l>rotto in più lochi, e con sì gran fraccasso,</l>
<l>che si poteva in più che in una parte</l>
<l>soccorrer l'animoso Brandimarte.</l>
</lg>
<lg type="ottava"><head>31</head>
<l>Con quel furor che 'l re de' fiumi altiero,</l>
<l>quando rompe talvolta argini e sponde,</l>
<l>e che nei campi Ocnei s'apre il sentiero,</l>
<l>e i grassi solchi e le biade feconde,</l>
<l>e con le sue capanne il gregge intero,</l>
<l>e coi cani i pastor porta ne l'onde;</l>
<l>guizzano i pesci agli olmi in su la cima,</l>
<l>ove solean volar gli augelli in prima:</l>
</lg>
<lg type="ottava"><head>32</head>
<l>con quel furor l'impetuosa gente,</l>
<l>là dove avea in più parti il muro rotto,</l>
<l>entrò col ferro e con la face ardente</l>
<l>a distrugere il popul mal condotto.</l>
<l>Omicidio, rapina e man violente</l>
<l>nel sangue e ne l'aver, trasse di botto</l>
<l>la ricca e trionfal città a ruina,</l>
<l>che fu di tutta l'Africa regina.</l>
</lg>
<lg type="ottava"><head>33</head>
<l>D'uomini morti pieno era per tutto;</l>
<l>e de le innumerabili ferite</l>
<l>fatto era un stagno più scuro e più brutto</l>
<l>di quel che cinge la città di Dite.</l>
<l>Di casa in casa un lungo incendio indutto</l>
<l>ardea palagi, portici e meschite.</l>
<l>Di pianti e d'urli e di battuti petti</l>
<l>suonano i vòti e depredati tetti.</l>
</lg>
<lg type="ottava"><head>34</head>
<l>I vincitori uscir de le funeste</l>
<l>porte vedeansi di gran preda onusti,</l>
<l>chi con bei vasi e chi con ricche veste,</l>
<l>chi con rapiti argenti a' dèi vetusti:</l>
<l>chi traea i figli, e chi le madri meste:</l>
<l>fur fatti stupri e mille altri atti ingiusti,</l>
<l>dei quali Orlando una gran parte intese,</l>
<l>né lo poté vietar, né 'l duca inglese.</l>
</lg>
<lg type="ottava"><head>35</head>
<l>Fu Bucifar de l'Algazera morto</l>
<l>con esso un colpo da Olivier gagliardo.</l>
<l>Perduta ogni speranza, ogni conforto,</l>
<l>s'uccise di sua mano il re Branzardo.</l>
<l>Con tre ferite, onde morì di corto,</l>
<l>fu preso Folvo dal duca dal Pardo.</l>
<l>Questi eran tre ch'al suo partir lasciato</l>
<l>avea Agramante a guardia de lo stato.</l>
</lg>
<lg type="ottava"><head>36</head>
<l>Agramante ch'intanto avea deserta</l>
<l>l'armata, e con Sobrin n'era fuggito,</l>
<l>pianse da lungi e sospirò Biserta,</l>
<l>veduto sì gran fiamma arder sul lito.</l>
<l>Poi più d'appresso ebbe novella certa</l>
<l>come de la sua terra il caso era ito:</l>
<l>e d'uccider se stesso in pensier venne,</l>
<l>e lo facea; ma il re Sobrin lo tenne.</l>
</lg>
<lg type="ottava"><head>37</head>
<l>Dicea Sobrin: - Che più vittoria lieta</l>
<l>signor, potrebbe il tuo inimico avere,</l>
<l>che la tua morte udire, onde quieta</l>
<l>si speraria poi l'Africa godere?</l>
<l>Questo contento il viver tuo gli vieta:</l>
<l>quindi avrà cagion sempre di temere.</l>
<l>Sa ben che lungamente Africa sua</l>
<l>esser non può, se non per morte tua.</l>
</lg>
<lg type="ottava"><head>38</head>
<l>Tutti i sudditi tuoi, morendo, privi</l>
<l>de la speranza, un ben che sol ne resta.</l>
<l>Spero che n'abbi a liberar, se vivi,</l>
<l>e trar d'affanno e ritornarne in festa.</l>
<l>So che, se muori, siàn sempre captivi,</l>
<l>Africa sempre tributaria e mesta.</l>
<l>Dunque, s'in util tuo viver non vuoi,</l>
<l>vivi, signor, per non far danno ai tuoi.</l>
</lg>
<lg type="ottava"><head>39</head>
<l>Dal soldano d'Egitto, tuo vicino,</l>
<l>certo esser puoi d'aver danari e gente:</l>
<l>malvolentieri il figlio di Pipino</l>
<l>in Africa vedrà tanto potente.</l>
<l>Verrà con ogni sforzo Norandino</l>
<l>per ritornarti in regno, il tuo parente:</l>
<l>Armeni, Turchi, Persi, Arabi e Medi,</l>
<l>tutti in soccorso avrai, se tu li chiedi. -</l>
</lg>
<lg type="ottava"><head>40</head>
<l>Con tali e simil detti il vecchio accorto</l>
<l>studia tornare il suo signore in speme</l>
<l>di racquistarsi l'Africa di corto;</l>
<l>ma nel suo cor forse il contrario teme:</l>
<l>sa ben quanto è a mal termine e a mal porto,</l>
<l>e come spesso invan sospira e geme</l>
<l>chiunque il regno suo si lascia tôrre,</l>
<l>e per soccorso a' barbari ricorre.</l>
</lg>
<lg type="ottava"><head>41</head>
<l>Annibal e Iugurta di ciò fôro</l>
<l>buon testimoni, et altri al tempo antico:</l>
<l>al tempo nostro Ludovico il Moro,</l>
<l>dato in poter d'un altro Ludovico.</l>
<l>Vostro fratello Alfonso da costoro</l>
<l>ben ebbe esempio (a voi, Signor mio, dico),</l>
<l>che sempre ha riputato pazzo espresso</l>
<l>chi più si fida in altri ch'in se stesso.</l>
</lg>
<lg type="ottava"><head>42</head>
<l>E però ne la guerra che gli mosse</l>
<l>del pontifice irato un duro sdegno,</l>
<l>ancor che ne le deboli sue posse</l>
<l>non potessi egli far molto disegno,</l>
<l>e chi lo difendea, d'Italia fosse</l>
<l>spinto, e n'avesse il suo nimico il regno;</l>
<l>né per minaccie mai né per promesse</l>
<l>s'indusse che lo stato altrui cedesse.</l>
</lg>
<lg type="ottava"><head>43</head>
<l>Il re Agramante all'oriente avea</l>
<l>volta la prora, e s'era spinto in alto,</l>
<l>quando da terra una tempesta rea</l>
<l>mosse da banda impetuoso assalto.</l>
<l>Il nocchier ch'al governo vi sedea:</l>
<l>- Io veggo (disse alzando gli occhi ad alto)</l>
<l>una procella apparecchiar sì grave,</l>
<l>che contrastar non le potrà la nave.</l>
</lg>
<lg type="ottava"><head>44</head>
<l>S'attendete, signori, al mio consiglio,</l>
<l>qui da man manca ha un'isola vicina,</l>
<l>a cui mi par ch'abbiamo a dar di piglio,</l>
<l>fin che passi il furor de la marina. -</l>
<l>Consentì il re Agramante; e di periglio</l>
<l>uscì, pigliando la spiaggia mancina,</l>
<l>che per salute de' nocchieri giace</l>
<l>tra gli Afri e di Vulcan l'alta fornace.</l>
</lg>
<lg type="ottava"><head>45</head>
<l>D'abitazioni è l'isoletta vòta,</l>
<l>piena d'umil mortelle e di ginepri,</l>
<l>ioconda solitudine e remota</l>
<l>a cervi, a daini, a capriuoli, a lepri;</l>
<l>e fuor ch'a piscatori, è poco nota,</l>
<l>ove sovente a rimondati vepri</l>
<l>sospendon, per seccar, l'umide reti:</l>
<l>dormeno intanto i pesci in mar quieti.</l>
</lg>
<lg type="ottava"><head>46</head>
<l>Quivi trovâr che s'era un altro legno,</l>
<l>cacciato da fortuna, già ridutto:</l>
<l>il gran guerrier ch'in Sericana ha regno,</l>
<l>levato d'Arli, avea quivi condutto.</l>
<l>Con modo riverente e di sé degno</l>
<l>l'un re con l'altro s'abbracciò all'asciutto;</l>
<l>ch'erano amici, e poco inanzi furo</l>
<l>compagni d'arme al parigino muro.</l>
</lg>
<lg type="ottava"><head>47</head>
<l>Con molto dispiacer Gradasso intese</l>
<l>del re Agramante le fortune avverse:</l>
<l>poi confortollo, e, come re cortese,</l>
<l>con la propria persona se gli offerse:</l>
<l>ma che egli andasse all'infedel paese</l>
<l>d'Egitto, per aiuto, non sofferse.</l>
<l>- Che vi sia (disse) periglioso gire,</l>
<l>dovria Pompeio i profugi ammonire.</l>
</lg>
<lg type="ottava"><head>48</head>
<l>E perché detto m'hai che con l'aiuto</l>
<l>degli Etiopi, sudditi al Senapo,</l>
<l>Astolfo a tôrti l'Africa è venuto,</l>
<l>e ch'arsa ha la città che n'era capo;</l>
<l>e ch'Orlando è con lui, che diminuito</l>
<l>poco inanzi di senno aveva il capo;</l>
<l>mi pare al tutto un ottimo rimedio</l>
<l>aver pensato a farti uscir di tedio.</l>
</lg>
<lg type="ottava"><head>49</head>
<l>Io piglierò per amor tuo l'impresa</l>
<l>d'entrar col conte a singular certame.</l>
<l>Contra me so che non avrà difesa,</l>
<l>se tutto fosse di ferro o di rame.</l>
<l>Morto lui, stimo la cristiana Chiesa,</l>
<l>quel che l'agnelle il lupo ch'abbia fame.</l>
<l>Ho poi pensato (e mi fia cosa lieve)</l>
<l>di fare i Nubi uscir d'Africa in breve.</l>
</lg>
<lg type="ottava"><head>50</head>
<l>Farò che gli altri Nubi che da loro</l>
<l>il Nilo parte e la diversa legge,</l>
<l>e gli Arabi e i Macrobi, questi d'oro</l>
<l>ricchi e di gente, e quei d'equino gregge,</l>
<l>Persi e Caldei (perché tutti costoro</l>
<l>con altri molti il mio scettro corregge);</l>
<l>farò ch'in Nubia lor faran tal guerra,</l>
<l>che non si fermeran ne la tua terra. -</l>
</lg>
<lg type="ottava"><head>51</head>
<l>Al re Agramante assai parve oportuna</l>
<l>del re Gradasso la seconda offerta;</l>
<l>e si chiamò obligato alla Fortuna,</l>
<l>che l'avea tratto all'isola deserta:</l>
<l>ma non vuol tôrre a condizione alcuna,</l>
<l>se racquistar credesse indi Biserta,</l>
<l>che battaglia per lui Gradasso prenda;</l>
<l>che 'n ciò gli par che l'onor troppo offenda.</l>
</lg>
<lg type="ottava"><head>52</head>
<l>- S'a disfidar s'ha Orlando, son quell'io</l>
<l>(rispose) a cui la pugna più conviene:</l>
<l>e pronto vi sarò; poi faccia Dio</l>
<l>di me, come gli pare, o male o bene. -</l>
<l>- Facciàn (disse Gradasso) al modo mio,</l>
<l>a un nuovo modo ch'in pensier mi viene:</l>
<l>questa battaglia pigliamo ambedui</l>
<l>incontra Orlando, e un altro sia con lui. -</l>
</lg>
<lg type="ottava"><head>53</head>
<l>- Pur ch'io non resti fuor, non me ne lagno</l>
<l>(disse Agramante), o sia primo o secondo:</l>
<l>ben so ch'in arme ritrovar compagno</l>
<l>di te miglior non si può in tutto 'l mondo. -</l>
<l>- Et io (disse Sobrin) dove rimagno?</l>
<l>E se vecchio vi paio, vi rispondo</l>
<l>ch'io debbo esser più esperto; e nel periglio</l>
<l>presso alla forza è buono aver consiglio. -</l>
</lg>
<lg type="ottava"><head>54</head>
<l>D'una vecchiezza valida e robusta</l>
<l>era Sobrino, e di famosa prova;</l>
<l>e dice ch'in vigor l'età vetusta</l>
<l>si sente pari alla già verde e nuova.</l>
<l>Stimata fu la sua domanda giusta;</l>
<l>e senza indugio un messo si ritrova,</l>
<l>il qual si mandi agli africani lidi,</l>
<l>e da lor parte il conte Orlando sfidi;</l>
</lg>
<lg type="ottava"><head>55</head>
<l>che s'abbia a ritrovar con numer pare</l>
<l>di cavallieri armati in Lipadusa.</l>
<l>Una isoletta è questa, che dal mare</l>
<l>medesmo che li cinge, è circonfusa.</l>
<l>Non cessa il messo a vela e a remi andare,</l>
<l>come quel che prestezza al bisogno usa,</l>
<l>che fu a Biserta; e trovò Orlando quivi,</l>
<l>ch'a' suoi le spoglie dividea e i captivi.</l>
</lg>
<lg type="ottava"><head>56</head>
<l>Lo 'nvito di Gradasso e d'Agramante</l>
<l>e di Sobrino in publico fu espresso,</l>
<l>tanto giocondo al principe d'Anglante,</l>
<l>che d'ampli doni onorar fece il messo.</l>
<l>Avea dai suoi compagni udito inante,</l>
<l>che Durindana al fianco s'avea messo</l>
<l>il re Gradasso: onde egli, per desire</l>
<l>di racquistarla, in India volea gire,</l>
</lg>
<lg type="ottava"><head>57</head>
<l>stimando non aver Gradasso altrove,</l>
<l>poi ch'udì che di Francia era partito.</l>
<l>Or più vicin gli è offerto luogo, dove</l>
<l>spera che 'l suo gli fia restituito.</l>
<l>Il bel corno d'Almonte anco lo muove</l>
<l>ad accettar sì volentier lo 'nvito,</l>
<l>e Brigliador non men; che sapea in mano</l>
<l>esser venuti al figlio di Troiano.</l>
</lg>
<lg type="ottava"><head>58</head>
<l>Per compagno s'elegge alla battaglia</l>
<l>il fedel Brandimarte e 'l suo cognato.</l>
<l>Provato ha quanto l'uno e l'altro vaglia;</l>
<l>sa che da trambi è sommamente amato.</l>
<l>Buon destrier, buona piastra e buona maglia,</l>
<l>e spade cerca e lancie in ogni lato</l>
<l>a sé e a' compagni: che sappiate parme,</l>
<l>che nessun d'essi avea le solite arme.</l>
</lg>
<lg type="ottava"><head>59</head>
<l>Orlando (come io v'ho detto più volte)</l>
<l>de le sue sparse per furor la terra:</l>
<l>agli altri ha Rodomonte le lor tolte,</l>
<l>ch'or alta torre in ripa un fiume serra.</l>
<l>Non se ne può per Africa aver molte;</l>
<l>sì perché in Francia avea tratto alla guerra</l>
<l>il re Agramante ciò ch'era di buono,</l>
<l>sì perché poche in Africa ne sono.</l>
</lg>
<lg type="ottava"><head>60</head>
<l>Ciò che di ruginoso e di brunito</l>
<l>aver si può, fa ragunare Orlando;</l>
<l>e coi compagni intanto va pel lito</l>
<l>de la futura pugna ragionando.</l>
<l>Gli avvien ch'essendo fuor del campo uscito</l>
<l>più di tre miglia, e gli occhi al mare alzando,</l>
<l>vide calar con le vele alte un legno</l>
<l>verso il lito african senza ritegno.</l>
</lg>
<lg type="ottava"><head>61</head>
<l>Senza nocchieri e senza naviganti,</l>
<l>sol come il vento e sua fortuna il mena,</l>
<l>venìa con le vele alte il legno avanti,</l>
<l>tanto che se ritenne in su l'arena.</l>
<l>Ma prima che di questo più vi canti,</l>
<l>l'amor ch'a Ruggier porto mi rimena</l>
<l>alla sua istoria, e vuol ch'io vi racconte</l>
<l>di lui e del guerrier di Chiaramonte.</l>
</lg>
<lg type="ottava"><head>62</head>
<l>Di questi duo guerrier dissi che tratti</l>
<l>s'erano fuor del marziale agone,</l>
<l>viste convenzion rompere e patti,</l>
<l>e turbarsi ogni squadra e legione.</l>
<l>Chi prima i giuramenti abbia disfatti,</l>
<l>e stato sia di tanto mal cagione,</l>
<l>o l'imperator Carlo, o il re Agramante,</l>
<l>studian saper da chi lor passa avante.</l>
</lg>
<lg type="ottava"><head>63</head>
<l>Un servitor intanto di Ruggiero,</l>
<l>ch'era fedele e pratico et astuto,</l>
<l>né pel conflitto dei duo campi fiero</l>
<l>avea di vista il patron mai perduto,</l>
<l>venne a trovarlo, e la spada e 'l destriero</l>
<l>gli diede, perché a' suoi fosse in aiuto.</l>
<l>Montò Ruggiero e la sua spada tolse,</l>
<l>ma ne la zuffa entrar non però vòlse.</l>
</lg>
<lg type="ottava"><head>64</head>
<l>Quindi si parte; ma prima rinuova</l>
<l>la convenzion che con Rinaldo avea;</l>
<l>che se pergiuro il suo Agramante trova,</l>
<l>lo lascierà con la sua setta rea.</l>
<l>Per quel giorno Ruggier fare altra prova</l>
<l>d'arme non vòlse; ma solo attendea</l>
<l>a fermar questo e quello, e a domandarlo</l>
<l>chi prima roppe, o 'l re Agramante, o Carlo.</l>
</lg>
<lg type="ottava"><head>65</head>
<l>Ode da tutto 'l mondo, che la parte</l>
<l>del re Agramante fu, che roppe prima.</l>
<l>Ruggiero ama Agramante, e se si parte</l>
<l>da lui per questo, error non lieve stima.</l>
<l>Fur le gente africane e rotte e sparte</l>
<l>(questo ho già detto inanzi), e da la cima</l>
<l>de la volubil ruota tratte al fondo,</l>
<l>come piacque a colei ch'aggira il mondo.</l>
</lg>
<lg type="ottava"><head>66</head>
<l>Tra sé volve Ruggiero e fa discorso,</l>
<l>se restar deve, o il suo signor seguire.</l>
<l>Gli pon l'amor de la sua donna un morso</l>
<l>per non lasciarlo in Africa più gire:</l>
<l>lo volta e gira, et a contrario corso</l>
<l>lo sprona, e lo minaccia di punire,</l>
<l>se 'l patto e 'l giuramento non tien saldo,</l>
<l>che fatto avea col paladin Rinaldo.</l>
</lg>
<lg type="ottava"><head>67</head>
<l>Non men da l'altra parte sferza e sprona</l>
<l>la vigilante e stimulosa cura,</l>
<l>che s'Agramante in quel caso abbandona,</l>
<l>a viltà gli sia ascritto et a paura.</l>
<l>Se del restar la causa parrà buona</l>
<l>a molti, a molti ad accettar fia dura.</l>
<l>Molti diran che non si de' osservare</l>
<l>quel ch'era ingiusto e illicito a giurare.</l>
</lg>
<lg type="ottava"><head>68</head>
<l>Tutto quel giorno e la notte seguente</l>
<l>stette solingo, e così l'altro giorno,</l>
<l>pur travagliando la dubbiosa mente,</l>
<l>se partir deve o far quivi soggiorno.</l>
<l>Pel signor suo conclude finalmente</l>
<l>di fargli dietro in Africa ritorno.</l>
<l>Potea in lui molto il coniugale amore,</l>
<l>ma vi potea più il debito e l'onore.</l>
</lg>
<lg type="ottava"><head>69</head>
<l>Torna verso Arli; che trovarvi spera</l>
<l>l'armata ancor, ch'in Africa il transporti:</l>
<l>né legno in mar né dentro alla rivera,</l>
<l>né Saracini vede, se non morti.</l>
<l>Seco al partire ogni legno che v'era</l>
<l>trasse Agramante, e 'l resto arse nei porti.</l>
<l>Fallitogli il pensier, prese il camino</l>
<l>verso Marsilia pel lito marino.</l>
</lg>
<lg type="ottava"><head>70</head>
<l>A qualche legno pensa dar di piglio,</l>
<l>ch'a prieghi o forza il porti all'altra riva.</l>
<l>Già v'era giunto del Danese il figlio</l>
<l>con l'armata de' barbari captiva.</l>
<l>Non si avrebbe potuto un gran di miglio</l>
<l>gittar ne l'acqua: tanto la copriva</l>
<l>la spessa moltitudine de navi,</l>
<l>di vincitori e di prigioni, gravi.</l>
</lg>
<lg type="ottava"><head>71</head>
<l>Le navi de' pagani, ch'avanzaro</l>
<l>dal fuoco e dal naufragio quella notte,</l>
<l>eccetto poche ch'in fuga n'andaro,</l>
<l>tutte a Marsilia avea Dudon condotte.</l>
<l>Sette di quei ch'in Africa regnaro,</l>
<l>che, poi che le lor genti vider rotte,</l>
<l>con sette legni lor s'eran renduti,</l>
<l>stavan dolenti, lacrimosi e muti.</l>
</lg>
<lg type="ottava"><head>72</head>
<l>Era Dudon sopra la spiaggia uscito,</l>
<l>ch'a trovar Carlo andar volea quel giorno;</l>
<l>e de' captivi e de lor spoglie ordito</l>
<l>con lunga pompa avea un trionfo adorno.</l>
<l>Eran tutti i prigion stesi nel lito,</l>
<l>e i Nubi vincitori allegri intorno,</l>
<l>che faceano del nome di Dudone</l>
<l>intorno risonar la regione.</l>
</lg>
<lg type="ottava"><head>73</head>
<l>Venne in speranza di lontan Ruggiero,</l>
<l>che questa fosse armata d'Agramante;</l>
<l>e, per saperne il vero, urtò il destriero:</l>
<l>ma riconobbe, come fu più inante,</l>
<l>il re de Nasamona prigionero,</l>
<l>Baliverzo, Agricalte e Farurante,</l>
<l>Manilardo e Clarindo e Rimedonte,</l>
<l>che piangendo tenean bassa la fronte.</l>
</lg>
<lg type="ottava"><head>74</head>
<l>Ruggier che gli ama, sofferir non puote</l>
<l>che stian ne la miseria in che li trova.</l>
<l>Quivi sa ch'a venir con le man vòte,</l>
<l>senza usar forza, il pregar poco giova.</l>
<l>La lancia abbassa, e chi li tien percuote;</l>
<l>e fa del suo valor l'usata prova:</l>
<l>stringe la spada, e in un piccol momento</l>
<l>ne fa cadere intorno più di cento.</l>
</lg>
<lg type="ottava"><head>75</head>
<l>Dudone ode il rumor, la strage vede</l>
<l>che fa Ruggier, ma chi sia non conosce.</l>
<l>Vede i suoi c'hanno in fuga volto il piede</l>
<l>con gran timor, con pianto e con angosce.</l>
<l>Presto il destrier, lo scudo e l'elmo chiede;</l>
<l>che già avea armato e petto e braccia e cosce:</l>
<l>salta a cavallo e si fa dar la lancia,</l>
<l>e non oblia ch'è paladin di Francia.</l>
</lg>
<lg type="ottava"><head>76</head>
<l>Grida che si ritiri ognun da canto,</l>
<l>spinge il cavallo e fa sentir gli sproni.</l>
<l>Ruggier cent'altri n'avea uccisi intanto,</l>
<l>e gran speranza dato a quei prigioni:</l>
<l>e come venir vide Dudon santo</l>
<l>solo a cavallo, e gli altri esser pedoni,</l>
<l>stimò che capo e che signor lor fosse;</l>
<l>e contra lui con gran desir si mosse.</l>
</lg>
<lg type="ottava"><head>77</head>
<l>Già mosso prima era Dudon; ma quando</l>
<l>senza lancia Ruggier vide venire,</l>
<l>lunge da sé la sua gittò, sdegnando</l>
<l>con tal vantaggio il cavallier ferire.</l>
<l>Ruggiero, al cortese atto riguardando,</l>
<l>disse fra sé: - Costui non può mentire,</l>
<l>ch'uno non sia di quei guerrier perfetti</l>
<l>che paladin di Francia sono detti.</l>
</lg>
<lg type="ottava"><head>78</head>
<l>S'impetrar lo potrò, vo' che 'l suo nome,</l>
<l>inanzi che segua altro, mi palese; -</l>
<l>e così domandollo: e seppe come</l>
<l>era Dudon figliuol d'Uggier danese.</l>
<l>Dudon gravò Ruggier poi d'ugual some,</l>
<l>e parimente lo trovò cortese.</l>
<l>Poi che i nomi tra lor s'ebbono detti,</l>
<l>si disfidaro, e vennero agli effetti.</l>
</lg>
<lg type="ottava"><head>79</head>
<l>Avea Dudon quella ferrata mazza</l>
<l>ch'in mille imprese gli diè eterno onore:</l>
<l>con essa mostra ben ch'egli è di razza</l>
<l>di quel Danese pien d'alto valore.</l>
<l>La spada ch'apre ogni elmo, ogni corazza,</l>
<l>di che non era al mondo la migliore,</l>
<l>trasse Ruggiero, e fece paragone</l>
<l>di sua virtude al paladin Dudone.</l>
</lg>
<lg type="ottava"><head>80</head>
<l>Ma perché in mente ogniora avea di meno</l>
<l>offender la sua donna, che potea;</l>
<l>et era certo, se spargea il terreno</l>
<l>del sangue di costui, che la offendea</l>
<l>(de le case di Francia instrutto a pieno,</l>
<l>la madre di Dudone esser sapea</l>
<l>Armelina sorella di Beatrice,</l>
<l>ch'era di Bradamante genitrice):</l>
</lg>
<lg type="ottava"><head>81</head>
<l>per questo mai di punta non gli trasse,</l>
<l>e di taglio rarissimo ferìa.</l>
<l>Schermiasi, ovunque la mazza calasse,</l>
<l>or ribattendo, or dandole la via.</l>
<l>Crede Turpin che per Ruggier restasse,</l>
<l>che Dudon morto in pochi colpi avria:</l>
<l>né mai, qualunque volta si scoperse,</l>
<l>ferir, se non di piatto, lo sofferse.</l>
</lg>
<lg type="ottava"><head>82</head>
<l>Di piatto usar potea, come di taglio,</l>
<l>Ruggier la spada sua ch'avea gran schena;</l>
<l>e quivi a strano giuoco di sonaglio</l>
<l>sopra Dudon con tanta forza mena,</l>
<l>che spesso agli occhi gli pon tal barbaglio,</l>
<l>che si ritien di non cadere a pena.</l>
<l>Ma per esser più grato a chi m'ascolta,</l>
<l>io differisco il canto a un'altra volta.</l>
</lg>
</div1>

<div1 type="canto">
<head>Canto 41</head>
<lg type="ottava"><head>1</head>
<l>L'odor ch'è sparso in ben notrita e bella</l>
<l>o chioma o barba o delicata vesta</l>
<l>di giovene leggiadro o di donzella,</l>
<l>ch'Amor sovente lacrimando desta,</l>
<l>se spira e fa sentir di sé novella,</l>
<l>e dopo molti giorni ancora resta,</l>
<l>mostra con chiaro et evidente effetto,</l>
<l>come a principio buono era e perfetto.</l>
</lg>
<lg type="ottava"><head>2</head>
<l>L'almo liquor che ai meditori suoi</l>
<l>fece Icaro gustar con suo gran danno,</l>
<l>e che si dice che già Celte e Boi</l>
<l>fe' passar l'Alpe, e non sentir l'affanno,</l>
<l>mostra che dolce era a principio, poi</l>
<l>che si serva ancor dolce al fin de l'anno.</l>
<l>L'arbor ch'al tempo rio foglia non perde,</l>
<l>mostra ch'a primavera era ancor verde.</l>
</lg>
<lg type="ottava"><head>3</head>
<l>L'inclita stirpe che per tanti lustri</l>
<l>mostrò di cortesia sempre gran lume,</l>
<l>e par ch'ognor più ne risplenda e lustri,</l>
<l>fa che con chiaro indizio si presume,</l>
<l>che chi progenerò gli Estensi illustri,</l>
<l>dovea d'ogni laudabile costume</l>
<l>che sublimar al ciel gli uomini suole,</l>
<l>splender non men che fra le stelle il sole.</l>
</lg>
<lg type="ottava"><head>4</head>
<l>Ruggier, come in ciascun suo degno gesto,</l>
<l>d'alto valor, di cortesia solea</l>
<l>dimostrar chiaro segno e manifesto,</l>
<l>e sempre più magnanimo apparea;</l>
<l>così verso Dudon lo mostrò in questo,</l>
<l>col qual (come di sopra io vi dicea)</l>
<l>dissimulato avea quanto era forte,</l>
<l>per pietà che gli avea di porlo a morte.</l>
</lg>
<lg type="ottava"><head>5</head>
<l>Avea Dudon ben conosciuto certo,</l>
<l>ch'ucciderlo Ruggier non l'ha voluto;</l>
<l>perch'or s'ha ritrovato allo scoperto,</l>
<l>or stanco sì, che più non ha potuto.</l>
<l>Poi che chiaro comprende, e vede aperto</l>
<l>che gli ha rispetto, e che va ritenuto;</l>
<l>quando di forza e di vigor val meno,</l>
<l>di cortesia non vuol cedergli almeno.</l>
</lg>
<lg type="ottava"><head>6</head>
<l>- Per Dio (dice), signor, pace facciamo;</l>
<l>ch'esser non può più la vittoria mia:</l>
<l>esser non può più mia; che già mi chiamo</l>
<l>vinto e prigion de la tua cortesia. -</l>
<l>Ruggier rispose: - Et io la pace bramo</l>
<l>non men di te; ma che con patto sia,</l>
<l>che questi sette re c'hai qui legati,</l>
<l>lasci ch'in libertà mi sieno dati. -</l>
</lg>
<lg type="ottava"><head>7</head>
<l>E gli mostrò quei sette re ch'io dissi</l>
<l>che stavano legati a capo chino;</l>
<l>e gli soggiunse che non gli impedissi</l>
<l>pigliar con essi in Africa il camino.</l>
<l>E così furo in libertà remissi</l>
<l>quei re; che gliel concesse il paladino;</l>
<l>e gli concesse ancor ch'un legno tolse,</l>
<l>quel ch'a lui parve, e verso Africa sciolse.</l>
</lg>
<lg type="ottava"><head>8</head>
<l>Il legno sciolse, e fe' scioglier la vela,</l>
<l>e se diè al vento perfido in possanza,</l>
<l>che da principio la gonfiata tela</l>
<l>drizzò a camino, e diè al nocchier baldanza.</l>
<l>Il lito fugge, e in tal modo si cela,</l>
<l>che par che ne sia il mar rimaso sanza.</l>
<l>Ne l'oscurar del giorno fece il vento</l>
<l>chiara la sua perfidia e 'l tradimento.</l>
</lg>
<lg type="ottava"><head>9</head>
<l>Mutossi da la poppa ne le sponde,</l>
<l>indi alla prora, e qui non rimase anco:</l>
<l>ruota la nave, et i nocchier confonde;</l>
<l>ch'or di dietro, or dinanzi, or loro è al fianco.</l>
<l>Surgono altiere e minacciose l'onde:</l>
<l>mugliando sopra il mar va il gregge bianco.</l>
<l>Di tante morti in dubbio e in pena stanno,</l>
<l>quanto son l'acque ch'a ferir li vanno.</l>
</lg>
<lg type="ottava"><head>10</head>
<l>Or da fronte, or da tergo il vento spira;</l>
<l>e questo inanzi, e quello a dietro caccia:</l>
<l>un altro da traverso il legno aggira;</l>
<l>e ciascun pur naufragio gli minaccia.</l>
<l>Quel che siede al governo, alto sospira</l>
<l>pallido e sbigottito ne la faccia;</l>
<l>e grida invano, e invan con mano accenna</l>
<l>or di voltare, or di calar l'antenna.</l>
</lg>
<lg type="ottava"><head>11</head>
<l>Ma poco il cenno, e 'l gridar poco vale:</l>
<l>tolto è 'l veder da la piovosa notte.</l>
<l>La voce, senza udirsi, in aria sale,</l>
<l>in aria che ferìa con maggior botte</l>
<l>de' naviganti il grido universale,</l>
<l>e 'l fremito de l'onde insieme rotte:</l>
<l>e in prora e in poppa e in amendue le bande</l>
<l>non si può cosa udir, che si commande.</l>
</lg>
<lg type="ottava"><head>12</head>
<l>Da la rabbia del vento che si fende</l>
<l>ne le ritorte, escono orribil suoni:</l>
<l>di spessi lampi l'aria si raccende,</l>
<l>risuona 'l ciel di spaventosi tuoni.</l>
<l>V'è chi corre al timon, chi i remi prende;</l>
<l>van per uso agli uffici a che son buoni:</l>
<l>chi s'affatica a sciorre e chi a legare;</l>
<l>vòta altri l'acqua, e torna il mar nel mare.</l>
</lg>
<lg type="ottava"><head>13</head>
<l>Ecco stridendo l'orribil procella</l>
<l>che 'l repentin furor di borea spinge,</l>
<l>la vela contra l'arbore flagella:</l>
<l>il mar si leva, e quasi il cielo attinge.</l>
<l>Frangonsi i remi; e di fortuna fella</l>
<l>tanto la rabbia impetuosa stringe,</l>
<l>che la prora si volta, e verso l'onda</l>
<l>fa rimaner la disarmata sponda.</l>
</lg>
<lg type="ottava"><head>14</head>
<l>Tutta sotto acqua va la destra banda,</l>
<l>e sta per riversar di sopra il fondo.</l>
<l>Ognun, gridando, a Dio si raccomanda;</l>
<l>che più che certi son gire al profondo.</l>
<l>D'uno in un altro mal fortuna manda:</l>
<l>il primo scorre, e vien dietro il secondo.</l>
<l>Il legno vinto in più parti si lassa,</l>
<l>e dentro l'inimica onda vi passa.</l>
</lg>
<lg type="ottava"><head>15</head>
<l>Muove crudele e spaventoso assalto</l>
<l>da tutti i lati il tempestoso verno.</l>
<l>Veggon talvolta il mar venir tant'alto,</l>
<l>che par ch'arrivi insin al ciel superno.</l>
<l>Talor fan sopra l'onde in su tal salto,</l>
<l>ch'a mirar giù par lor veder lo 'nferno.</l>
<l>O nulla o poca speme è che conforte;</l>
<l>e sta presente inevitabil morte.</l>
</lg>
<lg type="ottava"><head>16</head>
<l>Tutta la notte per diverso mare</l>
<l>scórsero errando ove cacciolli il vento;</l>
<l>il fiero vento che dovea cessare</l>
<l>nascendo il giorno, e ripigliò augumento.</l>
<l>Ecco dinanzi un nudo scoglio appare:</l>
<l>voglion schivarlo, e non v'hanno argumento.</l>
<l>Li porta, lor mal grado, a quella via</l>
<l>il crudo vento e la tempesta ria.</l>
</lg>
<lg type="ottava"><head>17</head>
<l>Tre volte e quattro il pallido nocchiero</l>
<l>mette vigor perché 'l timon sia volto</l>
<l>e trovi più sicuro altro sentiero;</l>
<l>ma quel si rompe, e poi dal mar gli è tolto.</l>
<l>Ha sì la vela piena il vento fiero,</l>
<l>che non si può calar poco né molto:</l>
<l>né tempo han di riparo o di consiglio;</l>
<l>che troppo appresso è quel mortal periglio.</l>
</lg>
<lg type="ottava"><head>18</head>
<l>Poi che senza rimedio si comprende</l>
<l>la irreparabil rotta de la nave,</l>
<l>ciascuno al suo privato utile attende,</l>
<l>ciascun salvar la vita sua cura have.</l>
<l>Chi può più presto al palischermo scende;</l>
<l>ma quello è fatto subito sì grave</l>
<l>per tanta gente che sopra v'abbonda,</l>
<l>che poco avanza a gir sotto la sponda.</l>
</lg>
<lg type="ottava"><head>19</head>
<l>Ruggier che vide il comite e 'l padrone</l>
<l>e gli altri abbandonar con fretta il legno,</l>
<l>come senz'arme si trovò in giubbone,</l>
<l>campar su quel battel fece disegno:</l>
<l>ma lo trovò sì carco di persone,</l>
<l>e tante venner poi, che l'acque il segno</l>
<l>passaro in guisa, che per troppo pondo</l>
<l>con tutto il carco andò il legnetto al fondo:</l>
</lg>
<lg type="ottava"><head>20</head>
<l>del mare al fondo; e seco trasse quanti</l>
<l>lasciaro a sua speranza il maggior legno.</l>
<l>Allor s'udì con dolorosi pianti</l>
<l>chiamar soccorso dal celeste regno:</l>
<l>ma quelle voci andaro poco inanti,</l>
<l>che venne il mar pien d'ira e di disdegno,</l>
<l>e subito occupò tutta la via</l>
<l>onde il lamento e il flebil grido uscia.</l>
</lg>
<lg type="ottava"><head>21</head>
<l>Altri là giù, senza apparir più, resta;</l>
<l>altri risorge e sopra l'onde sbalza;</l>
<l>chi vien nuotando e mostra fuor la testa,</l>
<l>chi mostra un braccio, e chi una gamba scalza.</l>
<l>Ruggier che 'l minacciar de la tempesta</l>
<l>temer non vuol, dal fondo al sommo s'alza,</l>
<l>e vede il nudo scoglio non lontano,</l>
<l>ch'egli e i compagni avean fuggito invano.</l>
</lg>
<lg type="ottava"><head>22</head>
<l>Spera, per forza di piedi e di braccia</l>
<l>nuotando, di salir sul lito asciutto.</l>
<l>Soffiando viene, e lungi da la faccia</l>
<l>l'onda respinge e l'importuno flutto.</l>
<l>Il vento intanto e la tempesta caccia</l>
<l>il legno vòto, e abbandonato in tutto</l>
<l>da quelli che per lor pessima sorte</l>
<l>il disio di campar trasse alla morte.</l>
</lg>
<lg type="ottava"><head>23</head>
<l>Oh fallace degli uomini credenza!</l>
<l>Campò la nave che dovea perire,</l>
<l>quando il padrone e i galleotti senza</l>
<l>governo alcun l'avean lasciata gire.</l>
<l>Parve che si mutasse di sentenza</l>
<l>il vento, poi che ogni uom vide fuggire:</l>
<l>fece che 'l legno a miglior via si torse,</l>
<l>né toccò terra, e in sicura onda corse.</l>
</lg>
<lg type="ottava"><head>24</head>
<l>E dove col nocchier tenne via incerta,</l>
<l>poi che non l'ebbe, andò in Africa al dritto,</l>
<l>e venne a capitar presso a Biserta</l>
<l>tre miglia o due, dal lato verso Egitto;</l>
<l>e ne l'arena sterile e deserta</l>
<l>restò, mancando il vento e l'acqua, fitto.</l>
<l>Or quivi sopravenne, a spasso andando,</l>
<l>come di sopra io vi narrava, Orlando.</l>
</lg>
<lg type="ottava"><head>25</head>
<l>E disioso di saper se fusse</l>
<l>la nave sola, e fusse o vòta o carca,</l>
<l>con Brandimarte a quella si condusse</l>
<l>e col cognato, in su una lieve barca.</l>
<l>Poi che sotto coverta s'introdusse,</l>
<l>tutta la ritrovò d'uomini scarca:</l>
<l>vi trovò sol Frontino il buon destriero,</l>
<l>l'armatura e la spada di Ruggiero;</l>
</lg>
<lg type="ottava"><head>26</head>
<l>di cui fu per campar tanto la fretta,</l>
<l>ch'a tor la spada non ebbe pur tempo.</l>
<l>Conobbe quella il paladin, che detta</l>
<l>fu Balisarda, e che già sua fu un tempo.</l>
<l>So che tutta l'istoria avete letta,</l>
<l>come la tolse a Falerina, al tempo</l>
<l>che le distrusse anco il giardin sì bello,</l>
<l>e come a lui poi la rubò Brunello;</l>
</lg>
<lg type="ottava"><head>27</head>
<l>e come sotto il monte di Carena</l>
<l>Brunel ne fe' a Ruggier libero dono.</l>
<l>Di che taglio ella fosse e di che schena,</l>
<l>n'avea già fatto esperimento buono;</l>
<l>io dico Orlando: e però n'ebbe piena</l>
<l>letizia, e ringrazionne il sommo Trono;</l>
<l>e si credette (e spesso il disse dopo)</l>
<l>che Dio gliele mandasse a sì grande uopo:</l>
</lg>
<lg type="ottava"><head>28</head>
<l>a sì grande uopo, come era, dovendo</l>
<l>condursi col signor di Sericana;</l>
<l>ch'oltre che di valor fosse tremendo,</l>
<l>sapea ch'avea Baiardo e Durindana.</l>
<l>L'altra armatura, non la conoscendo,</l>
<l>non apprezzò per cosa sì soprana,</l>
<l>come chi ne fe' prova apprezzò quella,</l>
<l>per buona sì, ma per più ricca e bella.</l>
</lg>
<lg type="ottava"><head>29</head>
<l>E perché gli facean poco mestiero</l>
<l>l'arme (ch'era inviolabile e affatato),</l>
<l>contento fu che l'avesse Oliviero;</l>
<l>il brando no, che sel pose egli a lato:</l>
<l>a Brandimarte consegnò il destriero.</l>
<l>Così diviso et ugualmente dato</l>
<l>vòlse che fosse a ciaschedun compagno</l>
<l>ch'insieme si trovâr, di quel guadagno.</l>
</lg>
<lg type="ottava"><head>30</head>
<l>Pel dì de la battaglia ogni guerriero</l>
<l>studia aver ricco e nuovo abito indosso.</l>
<l>Orlando riccamar fa nel quartiero</l>
<l>l'alto Babel dal fulmine percosso.</l>
<l>Un can d'argento aver vuole Oliviero,</l>
<l>che giaccia, e che la lassa abbia sul dosso,</l>
<l>con un motto che dica: Fin che vegna:</l>
<l>e vuol d'oro la vesta e di sé degna.</l>
</lg>
<lg type="ottava"><head>31</head>
<l>Fece disegno Brandimarte, il giorno</l>
<l>de la battaglia, per amor del padre,</l>
<l>e per suo onor, di non andare adorno</l>
<l>se non di sopraveste oscure et adre.</l>
<l>Fiordiligi le fe' con fregio intorno,</l>
<l>quanto più seppe far, belle e leggiadre.</l>
<l>Di ricche gemme il fregio era contesto;</l>
<l>d'un schietto drappo e tutto nero il resto.</l>
</lg>
<lg type="ottava"><head>32</head>
<l>Fece la donna di sua man le sopra-</l>
<l>vesti a cui l'arme converrian più fine,</l>
<l>de' quai l'osbergo il cavallier si cuopra,</l>
<l>e la groppa al cavallo e 'l petto e 'l crine.</l>
<l>Ma da quel dì che cominciò quest'opra,</l>
<l>continuando a quel che le diè fine,</l>
<l>e dopo ancora, mai segno di riso</l>
<l>far non poté, né d'allegrezza in viso.</l>
</lg>
<lg type="ottava"><head>33</head>
<l>Sempre ha timor nel cor, sempre tormento</l>
<l>che Brandimarte suo non le sia tolto.</l>
<l>Già l'ha veduto in cento lochi e cento</l>
<l>in gran battaglie e perigliose avvolto;</l>
<l>né mai, come ora, simile spavento</l>
<l>le agghiacciò il sangue e impallidille il volto:</l>
<l>e questa novità d'aver timore</l>
<l>le fa tremar di doppia tema il core.</l>
</lg>
<lg type="ottava"><head>34</head>
<l>Poi che son d'arme e d'ogni arnese in punto,</l>
<l>alzano al vento i cavallier le vele.</l>
<l>Astolfo e Sansonetto con l'assunto</l>
<l>riman del grande esercito fedele.</l>
<l>Fiordiligi col cor di timor punto,</l>
<l>empiendo il ciel di voti e di querele,</l>
<l>quanto con vista seguitar le puote,</l>
<l>segue le vele in alto mar remote.</l>
</lg>
<lg type="ottava"><head>35</head>
<l>Astolfo a gran fatica e Sansonetto</l>
<l>poté levarla da mirar ne l'onda,</l>
<l>e ritrarla al palagio, ove sul letto</l>
<l>la lasciaro affannata e tremebonda.</l>
<l>Portava intanto il bel numero eletto</l>
<l>dei tre buon cavallier l'aura seconda.</l>
<l>Andò il legno a trovar l'isola al dritto,</l>
<l>ove far si dovea tanto conflitto.</l>
</lg>
<lg type="ottava"><head>36</head>
<l>Sceso nel lito il cavallier d'Anglante,</l>
<l>il cognato Oliviero e Brandimarte,</l>
<l>col padiglione il lato di levante</l>
<l>primi occupâr; né forse il fêr senz'arte.</l>
<l>Giunse quel dì medesimo Agramante,</l>
<l>e s'accampò da la contraria parte;</l>
<l>ma perché molto era inchinata l'ora,</l>
<l>differîr la battaglia ne l'aurora.</l>
</lg>
<lg type="ottava"><head>37</head>
<l>Di qua e di là sin alla nuova luce</l>
<l>stanno alla guardia i servitori armati.</l>
<l>La sera Brandimarte si conduce</l>
<l>là dove i Saracin sono alloggiati,</l>
<l>e parla, con licenzia del suo duce,</l>
<l>al re african; ch'amici erano stati;</l>
<l>e Brandimarte già con la bandiera</l>
<l>del re Agramante in Francia passato era.</l>
</lg>
<lg type="ottava"><head>38</head>
<l>Dopo i saluti e 'l giunger mano a mano,</l>
<l>molte ragion, sì come amico, disse</l>
<l>il fedel cavalliero al re pagano,</l>
<l>perché a questa battaglia non venisse:</l>
<l>e di riporgli ogni cittade in mano,</l>
<l>che sia tra 'l Nilo e 'l segno ch'Ercol fisse,</l>
<l>con volontà d'Orlando gli offeria,</l>
<l>se creder volea al Figlio di Maria.</l>
</lg>
<lg type="ottava"><head>39</head>
<l>- Perché sempre v'ho amato et amo molto,</l>
<l>questo consiglio (gli dicea) vi dono;</l>
<l>e quando già, signor, per me l'ho tolto,</l>
<l>creder potete ch'io l'estimo buono.</l>
<l>Cristo conobbi Dio, Maumette stolto;</l>
<l>e bramo voi por ne la via in ch'io sono:</l>
<l>ne la via di salute, signor, bramo</l>
<l>che siate meco, e tutti gli altri ch'amo.</l>
</lg>
<lg type="ottava"><head>40</head>
<l>Qui consiste il ben vostro; né consiglio</l>
<l>altro potete prender, che vi vaglia;</l>
<l>e men di tutti gli altri, se col figlio</l>
<l>di Milon vi mettete alla battaglia;</l>
<l>che 'l guadagno del vincere al periglio</l>
<l>de la perdita grande non si agguaglia.</l>
<l>Vincendo voi, poco acquistar potete;</l>
<l>ma non perder già poco, se perdete.</l>
</lg>
<lg type="ottava"><head>41</head>
<l>Quando uccidiate Orlando, e noi venuti</l>
<l>qui per morire o vincere con lui,</l>
<l>io non veggo per questo che i perduti</l>
<l>dominii a racquistar s'abbian per vui.</l>
<l>Né dovete sperar che sì si muti</l>
<l>lo stato de le cose, morti nui,</l>
<l>ch'uomini a Carlo manchino da porre</l>
<l>quivi a guardar fin all'estrema torre. -</l>
</lg>
<lg type="ottava"><head>42</head>
<l>Così parlava Brandimarte, et era</l>
<l>per suggiungere ancor molte altre cose;</l>
<l>ma fu con voce irata e faccia altiera</l>
<l>dal pagano interrotto, che rispose:</l>
<l>- Temerità per certo e pazzia vera</l>
<l>è la tua, e di qualunque che si pose</l>
<l>a consigliar mai cosa o buona o ria,</l>
<l>ove chiamato a consigliar non sia.</l>
</lg>
<lg type="ottava"><head>43</head>
<l>E che 'l consiglio che mi dài, proceda</l>
<l>da ben che m'hai voluto e vuommi ancora,</l>
<l>io non so, a dire il ver, come io tel creda,</l>
<l>quando qui con Orlando ti veggo ora.</l>
<l>Crederò ben, tu che ti vedi in preda</l>
<l>di quel dragon che l'anime devora,</l>
<l>che brami teco nel dolore eterno</l>
<l>tutto 'l mondo poter trarre all'inferno.</l>
</lg>
<lg type="ottava"><head>44</head>
<l>Ch'io vinca o perda, o debba nel mio regno</l>
<l>tornare antiquo, o sempre starne in bando,</l>
<l>in mente sua n'ha Dio fatto disegno,</l>
<l>il qual né io, né tu, né vede Orlando.</l>
<l>Sia quel che vuol, non potrà ad atto indegno</l>
<l>di re inchinarmi mai timor nefando.</l>
<l>S'io fossi certo di morir, vo' morto</l>
<l>prima restar, ch'al sangue mio far torto.</l>
</lg>
<lg type="ottava"><head>45</head>
<l>Or ti puoi ritornar; che se migliore</l>
<l>non sei dimani in questo campo armato,</l>
<l>che tu mi sia paruto oggi oratore,</l>
<l>mal troverassi Orlando accompagnato. -</l>
<l>Queste ultime parole usciron fuore</l>
<l>del petto acceso d'Agramante irato.</l>
<l>Ritornò l'uno e l'altro, e ripososse,</l>
<l>fin che del mare il giorno uscito fosse.</l>
</lg>
<lg type="ottava"><head>46</head>
<l>Nel biancheggiar de la nuova alba armati,</l>
<l>e in un momento fur tutti a cavallo.</l>
<l>Pochi sermon si son tra loro usati:</l>
<l>non vi fu indugio, non vi fu intervallo,</l>
<l>che i ferri de le lancie hanno abbassati.</l>
<l>Ma mi parria, Signor, far troppo fallo,</l>
<l>se, per voler di costor dir, lasciassi</l>
<l>tanto Ruggier nel mar, che v'affogassi.</l>
</lg>
<lg type="ottava"><head>47</head>
<l>Il giovinetto con piedi e con braccia</l>
<l>percotendo venìa l'orribil onde.</l>
<l>Il vento e la tempesta gli minaccia;</l>
<l>ma più la conscienzia lo confonde.</l>
<l>Teme che Cristo ora vendetta faccia;</l>
<l>che, poi che battezzar ne l'acque monde,</l>
<l>quando ebbe tempo, sì poco gli calse,</l>
<l>or si battezzi in queste amare e salse.</l>
</lg>
<lg type="ottava"><head>48</head>
<l>Gli ritornano a mente le promesse</l>
<l>che tante volte alla sua donna fece;</l>
<l>quel che giurato avea quando si messe</l>
<l>contra Rinaldo, e nulla satisfece.</l>
<l>A Dio, ch'ivi punir non lo volesse,</l>
<l>pentito disse quattro volte e diece;</l>
<l>e fece voto di core e di fede</l>
<l>d'esser cristian, se ponea in terra il piede:</l>
</lg>
<lg type="ottava"><head>49</head>
<l>e mai più non pigliar spada né lancia</l>
<l>contra ai fedeli in aiuto de' Mori;</l>
<l>ma che ritorneria subito in Francia,</l>
<l>e a Carlo renderia debiti onori;</l>
<l>né Bradamante più terrebbe a ciancia,</l>
<l>e verria a fine onesto dei suo' amori.</l>
<l>Miracol fu, che sentì al fin del voto</l>
<l>crescersi forza e agevolarsi il nuoto.</l>
</lg>
<lg type="ottava"><head>50</head>
<l>Cresce la forza e l'animo indefesso:</l>
<l>Ruggier percuote l'onde e le respinge,</l>
<l>l'onde che seguon l'una all'altra presso,</l>
<l>di che una il leva, un'altra lo sospinge.</l>
<l>Così montando e discendendo spesso</l>
<l>con gran travaglio, al fin l'arena attinge;</l>
<l>e da la parte onde s'inchina il colle</l>
<l>più verso il mar, esce bagnato e molle.</l>
</lg>
<lg type="ottava"><head>51</head>
<l>Fur tutti gli altri che nel mar si diero,</l>
<l>vinti da l'onde, e al fin restâr ne l'acque.</l>
<l>Nel solitario scoglio uscì Ruggiero,</l>
<l>come all'alta Bontà divina piacque.</l>
<l>Poi che fu sopra il monte inculto e fiero</l>
<l>sicur dal mar, nuovo timor gli nacque</l>
<l>d'avere esilio in sì strette confine,</l>
<l>e di morirvi di disagio al fine.</l>
</lg>
<lg type="ottava"><head>52</head>
<l>Ma pur col core indomito, e constante</l>
<l>di patir quanto è in ciel di lui prescritto,</l>
<l>pei duri sassi l'intrepide piante</l>
<l>mosse, poggiando invêr la cima al dritto.</l>
<l>Non era cento passi andato inante,</l>
<l>che vide d'anni e d'astinenzie afflitto</l>
<l>uom ch'avea d'eremita abito e segno,</l>
<l>di molta riverenzia e d'onor degno;</l>
</lg>
<lg type="ottava"><head>53</head>
<l>che, come gli fu presso: - Saulo, Saulo</l>
<l>(gridò), perché persegui la mia fede?</l>
<l>(come allor il Signor disse a san Paulo,</l>
<l>che 'l colpo salutifero gli diede).</l>
<l>Passar credesti il mar, né pagar naulo,</l>
<l>e defraudare altrui de la mercede.</l>
<l>Vedi che Dio, c'ha lunga man, ti giunge</l>
<l>quando tu gli pensasti esser più lunge. -</l>
</lg>
<lg type="ottava"><head>54</head>
<l>E seguitò il santissimo eremita,</l>
<l>il qual la notte inanzi avuto avea</l>
<l>in vision da Dio, che con sua aita</l>
<l>allo scoglio Ruggier giunger dovea:</l>
<l>e di lui tutta la passata vita,</l>
<l>e la futura, e ancor la morte rea,</l>
<l>figli e nipoti et ogni discendente</l>
<l>gli avea Dio rivelato interamente.</l>
</lg>
<lg type="ottava"><head>55</head>
<l>Seguitò l'eremita riprendendo</l>
<l>prima Ruggiero; e al fin poi confortollo.</l>
<l>Lo riprendea ch'era ito differendo</l>
<l>sotto il soave giogo a porre il collo;</l>
<l>e quel che dovea far, libero essendo,</l>
<l>mentre Cristo pregando a sé chiamollo,</l>
<l>fatto avea poi con poca grazia, quando</l>
<l>venir con sferza il vide minacciando.</l>
</lg>
<lg type="ottava"><head>56</head>
<l>Poi confortollo che non niega il cielo</l>
<l>tardi o per tempo Cristo a chi gliel chiede;</l>
<l>e di quelli operarii del Vangelo</l>
<l>narrò, che tutti ebbono ugual mercede.</l>
<l>Con caritade e con devoto zelo</l>
<l>lo venne ammaestrando ne la fede,</l>
<l>verso la cella sua con lento passo,</l>
<l>ch'era cavata a mezzo il duro sasso.</l>
</lg>
<lg type="ottava"><head>57</head>
<l>Di sopra siede alla devota cella</l>
<l>una piccola chiesa che risponde</l>
<l>all'oriente, assai commoda e bella:</l>
<l>di sotto un bosco scende sin all'onde,</l>
<l>di lauri e di ginepri e di mortella,</l>
<l>e di palme fruttifere e feconde;</l>
<l>che riga sempre una liquida fonte,</l>
<l>che mormorando cade giù dal monte.</l>
</lg>
<lg type="ottava"><head>58</head>
<l>Eran degli anni ormai presso a quaranta</l>
<l>che su lo scoglio il fraticel si messe;</l>
<l>ch'a menar vita solitaria e santa</l>
<l>luogo oportuno il Salvator gli elesse.</l>
<l>Di frutte colte or d'una or d'altra pianta,</l>
<l>e d'acqua pura la sua vita resse,</l>
<l>che valida e robusta e senza affanno</l>
<l>era venuta all'ottantesimo anno.</l>
</lg>
<lg type="ottava"><head>59</head>
<l>Dentro la cella il vecchio accese il fuoco,</l>
<l>e la mensa ingombrò di varii frutti,</l>
<l>ove si ricreò Ruggiero un poco,</l>
<l>poscia ch'i panni e i capelli ebbe asciutti.</l>
<l>Imparò poi più ad agio in questo loco</l>
<l>de nostra fede i gran misterii tutti;</l>
<l>et alla pura fonte ebbe battesmo</l>
<l>il dì seguente dal vecchio medesmo.</l>
</lg>
<lg type="ottava"><head>60</head>
<l>Secondo il luogo, assai contento stava</l>
<l>quivi Ruggier; che 'l buon servo di Dio</l>
<l>fra pochi giorni intenzion gli dava</l>
<l>di rimandarlo ove più avea disio.</l>
<l>Di molte cose intanto ragionava</l>
<l>con lui sovente, or al regno di Dio,</l>
<l>or agli proprii casi appertinenti,</l>
<l>or del suo sangue alle future genti.</l>
</lg>
<lg type="ottava"><head>61</head>
<l>Avea il Signor, che 'l tutto intende e vede,</l>
<l>rivelato al santissimo eremita,</l>
<l>che Ruggier da quel dì ch'ebbe la fede,</l>
<l>dovea sette anni, e non più, stare in vita;</l>
<l>che per la morte che sua donna diede</l>
<l>a Pinabel, ch'a-llui fia attribuita,</l>
<l>saria, e per quella ancor di Bertolagi,</l>
<l>morto dai Maganzesi empi e malvagi.</l>
</lg>
<lg type="ottava"><head>62</head>
<l>E che quel tradimento andrà sì occulto,</l>
<l>che non se n'udirà di fuor novella;</l>
<l>perché nel proprio loco fia sepulto,</l>
<l>ove anco ucciso da la gente fella:</l>
<l>per questo tardi vendicato et ulto</l>
<l>fia da la moglie e da la sua sorella.</l>
<l>E che col ventre pien per lunga via</l>
<l>da la moglie fedel cercato fia.</l>
</lg>
<lg type="ottava"><head>63</head>
<l>Fra l'Adice e la Brenta a piè de' colli</l>
<l>ch'al troiano Antenòr piacqueno tanto,</l>
<l>con le sulfuree vene e rivi molli,</l>
<l>con lieti solchi e prati ameni a canto,</l>
<l>che con l'alta Ida volentier mutolli,</l>
<l>col sospirato Ascanio e caro Xanto,</l>
<l>a parturir verrà ne le foreste</l>
<l>che son poco lontane al frigio Ateste.</l>
</lg>
<lg type="ottava"><head>64</head>
<l>E ch'in bellezza et in valor cresciuto</l>
<l>il parto suo, che pur Ruggier fia detto,</l>
<l>e del sangue troian riconosciuto</l>
<l>da quei Troiani, in lor signor fia elletto;</l>
<l>e poi da Carlo, a cui sarà in aiuto</l>
<l>incontra i Longobardi giovinetto,</l>
<l>dominio giusto avrà del bel paese,</l>
<l>e titolo onorato di marchese.</l>
</lg>
<lg type="ottava"><head>65</head>
<l>E perché dirà Carlo in latino: - <foreign lang="lat">Este</foreign></l>
<l>signori qui, - quando faràgli il dono,</l>
<l>nel secolo futur nominato Este</l>
<l>sarà il bel luogo con augurio buono;</l>
<l>e così lascierà il nome d'Ateste</l>
<l>de le due prime note il vecchio suono.</l>
<l>Avea Dio ancora al servo suo predetta</l>
<l>di Ruggier la futura aspra vendetta:</l>
</lg>
<lg type="ottava"><head>66</head>
<l>ch'in visione alla fedel consorte</l>
<l>apparirà dinanzi al giorno un poco;</l>
<l>e le dirà chi l'avrà messo a morte,</l>
<l>e, dove giacerà, mostrerà il loco:</l>
<l>onde ella poi con la cognata forte</l>
<l>distruggerà Pontieri a ferro e a fuoco;</l>
<l>né farà a' Maganzesi minor danni</l>
<l>il figlio suo Ruggiero, ov'abbia gli anni.</l>
</lg>
<lg type="ottava"><head>67</head>
<l>D'Azzi, d'Alberti, d'Obici discorso</l>
<l>fatto gli aveva, e di lor stirpe bella,</l>
<l>insino a Nicolò, Leonello, Borso,</l>
<l>Ercole, Alfonso, Ippolito, e Issabella.</l>
<l>Ma il santo vecchio, ch'alla lingua ha il morso,</l>
<l>non di quanto egli sa però favella:</l>
<l>narra a Ruggier quel che narrar conviensi;</l>
<l>e quel ch'in sé de' ritener, ritiensi.</l>
</lg>
<lg type="ottava"><head>68</head>
<l>In questo tempo Orlando e Brandimarte</l>
<l>e 'l marchese Olivier col ferro basso</l>
<l>vanno a trovare il saracino Marte</l>
<l>(che così nominar si può Gradasso)</l>
<l>e gli altri duo che da contraria parte</l>
<l>han mosso i buon destrier più che di passo;</l>
<l>io dico il re Agramante e 'l re Sobrino:</l>
<l>rimbomba al corso il lito e 'l mar vicino.</l>
</lg>
<lg type="ottava"><head>69</head>
<l>Quando allo scontro vengono a trovarsi,</l>
<l>e in tronchi vola al ciel rotta ogni lancia,</l>
<l>del gran rumor fu visto il mar gonfiarsi,</l>
<l>del gran rumor che s'udì sino in Francia.</l>
<l>Venne Orlando e Gradasso a riscontrarsi;</l>
<l>e potea stare ugual questa bilancia,</l>
<l>se non era il vantaggio di Baiardo,</l>
<l>che fe' parer Gradasso più gagliardo.</l>
</lg>
<lg type="ottava"><head>70</head>
<l>Percosse egli il destrier di minor forza,</l>
<l>ch'Orlando avea, d'un urto così strano,</l>
<l>che lo fece piegare a poggia e ad orza,</l>
<l>e poi cader, quanto era lungo, al piano.</l>
<l>Orlando di levarlo si risforza</l>
<l>tre volte e quattro, e con sproni e con mano;</l>
<l>e quando al fin nol può levar, ne scende,</l>
<l>lo scudo imbraccia, e Balisarda prende.</l>
</lg>
<lg type="ottava"><head>71</head>
<l>Scontrossi col re d'Africa Oliviero;</l>
<l>e fur di quello incontro a paro a paro.</l>
<l>Brandimarte restar senza destriero</l>
<l>fece Sobrin: ma non si seppe chiaro</l>
<l>se v'ebbe il destrier colpa o il cavalliero;</l>
<l>ch'avezzo era cader Sobrin di raro.</l>
<l>O del destriero o suo pur fosse il fallo,</l>
<l>Sobrin si ritrovò giù del cavallo.</l>
</lg>
<lg type="ottava"><head>72</head>
<l>Or Brandimarte che vide per terra</l>
<l>il re Sobrin, non l'assalì altrimente,</l>
<l>ma contra il re Gradasso si disserra,</l>
<l>ch'avea abbattuto Orlando parimente.</l>
<l>Tra il marchese e Agramante andò la guerra</l>
<l>come fu cominciata primamente:</l>
<l>poi che si roppon l'aste negli scudi,</l>
<l>s'eran tornati incontra a stocchi ignudi.</l>
</lg>
<lg type="ottava"><head>73</head>
<l>Orlando, che Gradasso in atto vede,</l>
<l>che par ch'a lui tornar poco gli caglia;</l>
<l>né tornar Brandimarte gli concede,</l>
<l>tanto lo stringe e tanto lo travaglia;</l>
<l>si volge intorno, e similmente a piede</l>
<l>vede Sobrin che sta senza battaglia.</l>
<l>Vêr lui s'aventa; e al muover de le piante</l>
<l>fa il ciel tremar del suo fiero sembiante.</l>
</lg>
<lg type="ottava"><head>74</head>
<l>Sobrin che di tanto uom vede l'assalto,</l>
<l>stretto ne l'arme s'apparecchia tutto:</l>
<l>come nocchiero a cui vegna a gran salto</l>
<l>muggendo incontra il minaccioso flutto,</l>
<l>drizza la prora; e quando il mar tant'alto</l>
<l>vede salire, esser vorria all'asciutto.</l>
<l>Sobrin lo scudo oppone alla ruina</l>
<l>che da la spada vien di Falerina.</l>
</lg>
<lg type="ottava"><head>75</head>
<l>Di tal finezza è quella Balisarda,</l>
<l>che l'arme le puon far poco riparo;</l>
<l>in man poi di persona sì gagliarda,</l>
<l>in man d'Orlando, unico al mondo o raro,</l>
<l>taglia lo scudo; e nulla la ritarda,</l>
<l>perché cerchiato sia tutto d'acciaro:</l>
<l>taglia lo scudo e sino al fondo fende,</l>
<l>e sotto a quello in su la spalla scende.</l>
</lg>
<lg type="ottava"><head>76</head>
<l>Scende alla spalla; e perché la ritrovi</l>
<l>di doppia lama e di maglia coperta,</l>
<l>non vuol però che molto ella le giovi,</l>
<l>che di gran piaga non la lasci aperta.</l>
<l>Mena Sobrin; ma indarno è che si provi</l>
<l>ferire Orlando, a cui per grazia certa</l>
<l>diede il Motor del cielo e de le stelle,</l>
<l>che mai forar non se gli può la pelle.</l>
</lg>
<lg type="ottava"><head>77</head>
<l>Radoppia il colpo il valoroso conte,</l>
<l>e pensa da le spalle il capo torgli.</l>
<l>Sobrin che sa il valor di Chiaramonte,</l>
<l>e che poco gli val lo scudo opporgli,</l>
<l>s'arretra, ma non tanto, che la fronte</l>
<l>non venisse anco Balisarda a corgli.</l>
<l>Di piatto fu, ma il colpo tanto fello,</l>
<l>ch'amaccò l'elmo, e gl'intronò il cervello.</l>
</lg>
<lg type="ottava"><head>78</head>
<l>Cadde Sobrin del fiero colpo in terra,</l>
<l>onde a gran pezzo poi non è risorto.</l>
<l>Crede finita aver con lui la guerra</l>
<l>il paladino, e che si giaccia morto;</l>
<l>e verso il re Gradasso si disserra,</l>
<l>che Brandimarte non meni a mal porto:</l>
<l>che 'l pagan d'arme e di spada l'avanza</l>
<l>e di destriero, e forse di possanza.</l>
</lg>
<lg type="ottava"><head>79</head>
<l>L'ardito Brandimarte in su Frontino,</l>
<l>quel buon destrier che di Ruggier fu dianzi,</l>
<l>si porta così ben col Saracino,</l>
<l>che non par già che quel troppo l'avanzi:</l>
<l>e s'egli avesse osbergo così fino</l>
<l>come il pagan, gli staria meglio inanzi;</l>
<l>ma gli convien (che mal si sente armato)</l>
<l>spesso dar luogo or d'uno or d'altro lato.</l>
</lg>
<lg type="ottava"><head>80</head>
<l>Altro destrier non è che meglio intenda</l>
<l>di quel Frontino il cavalliero a cenno:</l>
<l>par che dovunque Durindana scenda,</l>
<l>or quinci or quindi abbia a schivarla senno.</l>
<l>Agramante e Olivier battaglia orrenda</l>
<l>altrove fanno, e giudicar si denno</l>
<l>per duo guerrier di pari in arme accorti,</l>
<l>e pochi differenti in esser forti.</l>
</lg>
<lg type="ottava"><head>81</head>
<l>Avea lasciato, come io dissi, Orlando</l>
<l>Sobrino in terra; e contra il re Gradasso,</l>
<l>soccorrer Brandimarte disiando,</l>
<l>come si trovò a piè, venìa a gran passo.</l>
<l>Era vicin per assalirlo, quando</l>
<l>vide in mezzo del campo andare a spasso</l>
<l>il buon cavallo onde Sobrin fu spinto;</l>
<l>e per averlo, presto si fu accinto.</l>
</lg>
<lg type="ottava"><head>82</head>
<l>Ebbe il destrier, che non trovò contesa,</l>
<l>e levò un salto, et entrò ne la sella.</l>
<l>Ne l'una man la spada tien sospesa,</l>
<l>mette l'altra alla briglia ricca e bella.</l>
<l>Gradasso vede Orlando, e non gli pesa,</l>
<l>ch'a lui ne viene, e per nome l'appella.</l>
<l>Ad esso e a Brandimarte e all'altro spera</l>
<l>far parer notte, e che non sia ancor sera.</l>
</lg>
<lg type="ottava"><head>83</head>
<l>Voltasi al conte, e Brandimarte lassa,</l>
<l>e d'una punta lo trova al camaglio:</l>
<l>fuor che la carne, ogni altra cosa passa:</l>
<l>per forar quella è vano ogni travaglio.</l>
<l>Orlando a un tempo Balisarda abbassa:</l>
<l>non vale incanto ov'ella mette il taglio.</l>
<l>L'elmo, lo scudo, l'osbergo e l'arnese,</l>
<l>venne fendendo in giù ciò ch'ella prese;</l>
</lg>
<lg type="ottava"><head>84</head>
<l>e nel volto e nel petto e ne la coscia</l>
<l>lasciò ferito il re di Sericana,</l>
<l>di cui non fu mai tratto sangue, poscia</l>
<l>ch'ebbe quell'arme: or gli par cosa strana</l>
<l>che quella spada (e n'ha dispetto e angoscia)</l>
<l>le tagli or sì; né pur è Durindana.</l>
<l>E se più lungo il colpo era o più appresso,</l>
<l>l'avria dal capo insino al ventre fesso.</l>
</lg>
<lg type="ottava"><head>85</head>
<l>Non bisogna più aver ne l'arme fede,</l>
<l>come avea dianzi; che la prova è fatta.</l>
<l>Con più riguardo e più ragion procede,</l>
<l>che non solea; meglio al parar si adatta.</l>
<l>Brandimarte ch'Orlando entrato vede,</l>
<l>che gli ha di man quella battaglia tratta,</l>
<l>si pone in mezzo all'una e all'altra pugna,</l>
<l>perché in aiuto, ove è bisogno, giugna.</l>
</lg>
<lg type="ottava"><head>86</head>
<l>Essendo la battaglia in tale istato,</l>
<l>Sobrin, ch'era giaciuto in terra molto,</l>
<l>si levò, poi ch'in sé fu ritornato;</l>
<l>e molto gli dolea la spalla e 'l volto:</l>
<l>alzò la vista e mirò in ogni lato;</l>
<l>poi dove vide il suo signor, rivolto,</l>
<l>per dargli aiuto i lunghi passi torse</l>
<l>tacito sì, ch'alcun non se n'accorse.</l>
</lg>
<lg type="ottava"><head>87</head>
<l>Vien dietro ad Olivier che tenea gli occhi</l>
<l>al re Agramante e poco altro attendea;</l>
<l>e gli ferì nei deretan ginocchi</l>
<l>il destrier di percossa in modo rea,</l>
<l>che senza indugio è forza che trabocchi.</l>
<l>Cade Olivier, né 'l piede aver potea,</l>
<l>il manco piè, ch'al non pensato caso</l>
<l>sotto il cavallo in staffa era rimaso.</l>
</lg>
<lg type="ottava"><head>88</head>
<l>Sobrin radoppia il colpo, e di riverso</l>
<l>gli mena, e se gli crede il capo tôrre;</l>
<l>ma lo vieta l'acciar lucido e terso,</l>
<l>che temprò già Vulcan, portò già Ettorre.</l>
<l>Vede il periglio Brandimarte, e verso</l>
<l>il re Sobrino a tutta briglia corre;</l>
<l>e lo fere in sul capo, e gli dà d'urto:</l>
<l>ma il fiero vecchio è tosto in piè risurto;</l>
</lg>
<lg type="ottava"><head>89</head>
<l>e torna ad Olivier per dargli spaccio,</l>
<l>sì ch'espedito all'altra vita vada;</l>
<l>o non lasciare almen ch'esca d'impaccio,</l>
<l>ma che si stia sotto 'l cavallo a bada.</l>
<l>Olivier c'ha di sopra il miglior braccio,</l>
<l>sì che si può difender con la spada,</l>
<l>di qua di là tanto percuote e punge,</l>
<l>che, quanta è lunga, fa Sobrin star lunge.</l>
</lg>
<lg type="ottava"><head>90</head>
<l>Spera, s'alquanto il tien da sé rispinto,</l>
<l>in poco spazio uscir di quella pena.</l>
<l>Tutto di sangue il vede molle e tinto,</l>
<l>e che ne versa tanto in su l'arena,</l>
<l>che gli par ch'abbia tosto a restar vinto:</l>
<l>debole è sì, che si sostiene a pena.</l>
<l>Fa per levarsi Olivier molte prove,</l>
<l>né da dosso il destrier però si muove.</l>
</lg>
<lg type="ottava"><head>91</head>
<l>Trovato ha Brandimarte il re Agramante,</l>
<l>e cominciato a tempestargli intorno:</l>
<l>or con Frontin gli è al fianco, or gli è davante,</l>
<l>con quel Frontin che gira come un torno.</l>
<l>Buon cavallo ha il figliuol di Monodante;</l>
<l>non l'ha peggiore il re di Mezzogiorno:</l>
<l>ha Brigliador, che gli donò Ruggiero</l>
<l>poi che lo tolse a Mandricardo altiero.</l>
</lg>
<lg type="ottava"><head>92</head>
<l>Vantaggio ha bene assai de l'armatura;</l>
<l>a tutta prova l'ha buona e perfetta.</l>
<l>Brandimarte la sua tolse a ventura,</l>
<l>qual poté avere a tal bisogno in fretta:</l>
<l>ma sua animosità sì l'assicura,</l>
<l>ch'in miglior tosto di cangiarla aspetta;</l>
<l>come che 'l re african d'aspra percossa</l>
<l>la spalla destra gli avea fatta rossa;</l>
</lg>
<lg type="ottava"><head>93</head>
<l>e serbi da Gradasso anco nel fianco</l>
<l>piaga da non pigliar però da giuoco.</l>
<l>Tanto l'attese al varco il guerrier franco,</l>
<l>che di cacciar la spada trovò loco.</l>
<l>Spezzò lo scudo, e ferì il braccio manco,</l>
<l>e poi ne la man destra il toccò un poco.</l>
<l>Ma questo un scherzo si può dire e un spasso</l>
<l>verso quel che fa Orlando e 'l re Gradasso.</l>
</lg>
<lg type="ottava"><head>94</head>
<l>Gradasso ha mezzo Orlando disarmato;</l>
<l>l'elmo gli ha in cima e da dui lati rotto,</l>
<l>e fattogli cader lo scudo al prato,</l>
<l>osbergo e maglia apertagli di sotto:</l>
<l>non l'ha ferito già, ch'era affatato.</l>
<l>Ma il paladino ha lui peggio condotto:</l>
<l>in faccia, ne la gola, in mezzo il petto</l>
<l>l'ha ferito, oltre a quel che già v'ho detto.</l>
</lg>
<lg type="ottava"><head>95</head>
<l>Gradasso disperato, che si vede</l>
<l>del proprio sangue tutto molle e brutto,</l>
<l>e ch'Orlando del suo dal capo al piede</l>
<l>sta dopo tanti colpi ancora asciutto;</l>
<l>leva il brando a due mani, e ben si crede</l>
<l>partirgli il capo, il petto, il ventre e 'l tutto:</l>
<l>e a punto, come vuol, sopra la fronte</l>
<l>percuote a mezza spada il fiero conte.</l>
</lg>
<lg type="ottava"><head>96</head>
<l>E s'era altro ch'Orlando, l'avria fatto,</l>
<l>l'avria sparato fin sopra la sella:</l>
<l>ma, come colto l'avesse di piatto,</l>
<l>la spada ritornò lucida e bella.</l>
<l>De la percossa Orlando stupefatto,</l>
<l>vide, mirando in terra, alcuna stella:</l>
<l>lasciò la briglia, e 'l brando avria lasciato;</l>
<l>ma di catena al braccio era legato.</l>
</lg>
<lg type="ottava"><head>97</head>
<l>Del suon del colpo fu tanto smarrito</l>
<l>il corridor ch'Orlando avea sul dorso,</l>
<l>che discorrendo il polveroso lito,</l>
<l>mostrando gìa quanto era buono al corso.</l>
<l>De la percossa il conte tramortito,</l>
<l>non ha valor di ritenergli il morso.</l>
<l>Segue Gradasso, e l'avria tosto giunto,</l>
<l>poco più che Baiardo avesse punto.</l>
</lg>
<lg type="ottava"><head>98</head>
<l>Ma nel voltar degli occhi, il re Agramante</l>
<l>vide condotto all'ultimo periglio:</l>
<l>che ne l'elmo il figliuol di Monodante</l>
<l>col braccio manco gli ha dato di piglio;</l>
<l>e glie l'ha dislacciato già davante,</l>
<l>e tenta col pugnal nuovo consiglio:</l>
<l>né gli può far quel re difesa molta,</l>
<l>perché di man gli ha ancor la spada tolta.</l>
</lg>
<lg type="ottava"><head>99</head>
<l>Volta Gradasso, e più non segue Orlando,</l>
<l>ma, dove vede il re Agramante, accorre.</l>
<l>L'incauto Brandimarte, non pensando</l>
<l>ch'Orlando costui lasci da sé tôrre,</l>
<l>non gli ha né gli occhi né 'l pensiero, instando</l>
<l>il coltel ne la gola al pagan porre.</l>
<l>Giunge Gradasso, e a tutto suo potere</l>
<l>con la spada a due man l'elmo gli fere.</l>
</lg>
<lg type="ottava"><head>100</head>
<l>Padre del ciel, dà fra gli eletti tuoi</l>
<l>spiriti luogo al martir tuo fedele,</l>
<l>che giunto al fin de' tempestosi suoi</l>
<l>viaggi, in porto ormai lega le vele.</l>
<l>Ah Durindana, dunque esser tu puoi</l>
<l>al tuo signore Orlando sì crudele,</l>
<l>che la più grata compagnia e più fida</l>
<l>ch'egli abbia al mondo, inanzi tu gli uccida?</l>
</lg>
<lg type="ottava"><head>101</head>
<l>Di ferro un cerchio grosso era duo dita</l>
<l>intorno all'elmo, e fu tagliato e rotto</l>
<l>dal gravissimo colpo, e fu partita</l>
<l>la cuffia de l'acciar ch'era di sotto.</l>
<l>Brandimarte con faccia sbigottita</l>
<l>giù del destrier si riversciò di botto;</l>
<l>e fuor del capo fe' con larga vena</l>
<l>correr di sangue un fiume in su l'arena.</l>
</lg>
<lg type="ottava"><head>102</head>
<l>Il conte si risente, e gli occhi gira,</l>
<l>et ha il suo Brandimarte in terra scorto;</l>
<l>e sopra in atto il Serican gli mira,</l>
<l>che ben conoscer può che glie l'ha morto.</l>
<l>Non so se in lui poté più il duolo o l'ira;</l>
<l>ma da piangere il tempo avea sì corto,</l>
<l>che restò il duolo, e l'ira uscì più in fretta.</l>
<l>Ma tempo è omai che fine al canto io metta.</l>
</lg>
</div1>

<div1 type="canto">
<head>Canto 42</head>
<lg type="ottava"><head>1</head>
<l>Qual duro freno o qual ferrigno nodo,</l>
<l>qual, s'esser può, catena di diamante</l>
<l>farà che l'ira servi ordine e modo,</l>
<l>che non trascorra oltre al prescritto inante,</l>
<l>quando persona che con saldo chiodo</l>
<l>t'abbia già fissa Amor nel cor constante,</l>
<l>tu vegga o per violenzia o per inganno</l>
<l>patire o disonore o mortal danno?</l>
</lg>
<lg type="ottava"><head>2</head>
<l>E s'a crudel, s'ad inumano effetto</l>
<l>quell'impeto talor l'animo svia,</l>
<l>merita escusa, perché allor del petto</l>
<l>non ha ragione imperio né balìa.</l>
<l>Achille, poi che sotto il falso elmetto</l>
<l>vide Patròclo insanguinar la via,</l>
<l>d'uccider chi l'uccise non fu sazio,</l>
<l>se nol traea, se non ne facea strazio.</l>
</lg>
<lg type="ottava"><head>3</head>
<l>Invitto Alfonso, simile ira accese</l>
<l>la vostra gente il dì che vi percosse</l>
<l>la fronte il grave sasso, e sì v'offese,</l>
<l>ch'ognun pensò che l'alma gita fosse:</l>
<l>l'accese in tal furor, che non difese</l>
<l>vostri inimici argini o mura o fosse,</l>
<l>che non fossino insieme tutti morti,</l>
<l>senza lasciar chi la novella porti.</l>
</lg>
<lg type="ottava"><head>4</head>
<l>Il vedervi cader causò il dolore</l>
<l>che i vostri a furor mosse e a crudeltade.</l>
<l>S'eravate in piè voi, forse minore</l>
<l>licenzia avriano avute le lor spade.</l>
<l>Eravi assai, che la Bastia in manche ore</l>
<l>v'aveste ritornata in potestade,</l>
<l>che tolta in giorni a voi non era stata</l>
<l>da gente cordovese e di Granata.</l>
</lg>
<lg type="ottava"><head>5</head>
<l>Forse fu da Dio vindice permesso</l>
<l>che vi trovaste a quel caso impedito,</l>
<l>acciò che 'l crudo e scelerato eccesso</l>
<l>che dianzi fatto avean, fosse punito;</l>
<l>che, poi ch'in lor man vinto si fu messo</l>
<l>il miser Vestidel, lasso e ferito,</l>
<l>senz'arme fu tra cento spade ucciso</l>
<l>dal popul la più parte circonciso.</l>
</lg>
<lg type="ottava"><head>6</head>
<l>Ma perch'io vo' concludere, vi dico</l>
<l>che nessun'altra quell'ira pareggia,</l>
<l>quando signor, parente, o sozio antico</l>
<l>dinanzi agli occhi ingiuriar ti veggia.</l>
<l>Dunque è ben dritto per sì caro amico,</l>
<l>che subit'ira il cor d'Orlando feggia;</l>
<l>che de l'orribil colpo che gli diede</l>
<l>il re Gradasso, morto in terra il vede.</l>
</lg>
<lg type="ottava"><head>7</head>
<l>Qual nomade pastor che vedut'abbia</l>
<l>fuggir strisciando l'orrido serpente</l>
<l>che il figliuol che giocava ne la sabbia</l>
<l>ucciso gli ha col venenoso dente,</l>
<l>stringe il baston con còlera e con rabbia;</l>
<l>tal la spada, d'ogni altra più tagliente,</l>
<l>stringe con ira il cavallier d'Anglante:</l>
<l>il primo che trovò, fu 'l re Agramante;</l>
</lg>
<lg type="ottava"><head>8</head>
<l>che sanguinoso e de la spada privo,</l>
<l>con mezzo scudo e con l'elmo disciolto,</l>
<l>e ferito in più parti ch'io non scrivo,</l>
<l>s'era di man di Brandimarte tolto,</l>
<l>come di piè all'astor sparvier mal vivo,</l>
<l>a cui lasciò alla coda invido o stolto.</l>
<l>Orlando giunse, e messe il colpo giusto</l>
<l>ove il capo si termina col busto.</l>
</lg>
<lg type="ottava"><head>9</head>
<l>Sciolto era l'elmo e disarmato il collo,</l>
<l>sì che lo tagliò netto come un giunco.</l>
<l>Cadde, e diè nel sabbion l'ultimo crollo</l>
<l>del regnator di Libia il grave trunco.</l>
<l>Corse lo spirto all'acque, onde tirollo</l>
<l>Caron nel legno suo col graffio adunco.</l>
<l>Orlando sopra lui non si ritarda,</l>
<l>ma trova il Serican con Balisarda.</l>
</lg>
<lg type="ottava"><head>10</head>
<l>Come vide Gradasso d'Agramante</l>
<l>cadere il busto dal capo diviso;</l>
<l>quel ch'accaduto mai non gli era inante,</l>
<l>tremò nel core e si smarrì nel viso;</l>
<l>e all'arrivar del cavallier d'Anglante,</l>
<l>presago del suo mal, parve conquiso.</l>
<l>Per schermo suo partito alcun non prese,</l>
<l>quando il colpo mortal sopra gli scese.</l>
</lg>
<lg type="ottava"><head>11</head>
<l>Orlando lo ferì nel destro fianco</l>
<l>sotto l'ultima costa; e il ferro, immerso</l>
<l>nel ventre, un palmo uscì dal lato manco,</l>
<l>di sangue sin all'elsa tutto asperso.</l>
<l>Mostrò ben che di man fu del più franco</l>
<l>e del meglior guerrier de l'universo</l>
<l>il colpo ch'un signor condusse a morte,</l>
<l>di cui non era in Pagania il più forte.</l>
</lg>
<lg type="ottava"><head>12</head>
<l>Di tal vittoria non troppo gioioso,</l>
<l>presto di sella il paladin si getta;</l>
<l>e col viso turbato e lacrimoso</l>
<l>a Brandimarte suo corre a gran fretta.</l>
<l>Gli vede intorno il campo sanguinoso:</l>
<l>l'elmo che par ch'aperto abbia una accetta,</l>
<l>se fosse stato fral più che di scorza,</l>
<l>difeso non l'avria con minor forza.</l>
</lg>
<lg type="ottava"><head>13</head>
<l>Orlando l'elmo gli levò dal viso,</l>
<l>e ritrovò che 'l capo sino al naso</l>
<l>fra l'uno e l'altro ciglio era diviso:</l>
<l>ma pur gli è tanto spirto anco rimaso,</l>
<l>che de' suoi falli al Re del paradiso</l>
<l>può domandar perdono anzi l'occaso;</l>
<l>e confortare il conte, che le gote</l>
<l>sparge di pianto, a pazienzia puote;</l>
</lg>
<lg type="ottava"><head>14</head>
<l>e dirgli: - Orlando, fa che ti raccordi</l>
<l>di me ne l'orazion tue grate a Dio;</l>
<l>né men ti raccomando la mia Fiordi... -</l>
<l>ma dir non poté: - ...ligi - , e qui finio.</l>
<l>E voci e suoni d'angeli concordi</l>
<l>tosto in aria s'udîr, che l'alma uscìo;</l>
<l>la qual disciolta dal corporeo velo</l>
<l>fra dolce melodia salì nel cielo.</l>
</lg>
<lg type="ottava"><head>15</head>
<l>Orlando, ancor che far dovea allegrezza</l>
<l>di sì devoto fine, e sapea certo</l>
<l>che Brandimarte alla suprema altezza</l>
<l>salito era (che 'l ciel gli vide aperto),</l>
<l>pur da la umana volontade, avezza</l>
<l>coi fragil sensi, male era sofferto</l>
<l>ch'un tal più che fratel gli fosse tolto,</l>
<l>e non aver di pianto umido il volto.</l>
</lg>
<lg type="ottava"><head>16</head>
<l>Sobrin che molto sangue avea perduto,</l>
<l>che gli piovea sul fianco e su le gote,</l>
<l>riverso già gran pezzo era caduto,</l>
<l>e aver ne dovea ormai le vene vòte.</l>
<l>Ancor giacea Olivier, né riavuto</l>
<l>il piede avea, né riaver lo puote</l>
<l>se non ismosso, e de lo star che tanto</l>
<l>gli fece il destrier sopra, mezzo infranto:</l>
</lg>
<lg type="ottava"><head>17</head>
<l>e se 'l cognato non venìa ad aitarlo</l>
<l>(sì come lacrimoso era e dolente),</l>
<l>per se medesmo non potea ritrarlo;</l>
<l>e tanta doglia e tal martìr ne sente,</l>
<l>che ritratto che l'ebbe, né a mutarlo</l>
<l>né a fermarvisi sopra era possente;</l>
<l>e n'ha insieme la gamba sì stordita,</l>
<l>che muover non si può, se non si aita.</l>
</lg>
<lg type="ottava"><head>18</head>
<l>De la vittoria poco rallegrosse</l>
<l>Orlando; e troppo gli era acerbo e duro</l>
<l>veder che morto Brandimarte fosse,</l>
<l>né del cognato molto esser sicuro.</l>
<l>Sobrin, che vivea ancora, ritrovosse,</l>
<l>ma poco chiaro avea con molto oscuro;</l>
<l>che la sua vita per l'uscito sangue</l>
<l>era vicina a rimanere esangue.</l>
</lg>
<lg type="ottava"><head>19</head>
<l>Lo fece tor, che tutto era sanguigno,</l>
<l>il conte, e medicar discretamente;</l>
<l>e confortollo con parlar benigno,</l>
<l>come se stato gli fosse parente;</l>
<l>che dopo il fatto nulla di maligno</l>
<l>in sé tenea, ma tutto era clemente.</l>
<l>Fece dei morti arme e cavalli tôrre;</l>
<l>del resto a' servi lor lasciò disporre.</l>
</lg>
<lg type="ottava"><head>20</head>
<l>Qui de la istoria mia, che non sia vera,</l>
<l>Federigo Fulgoso è in dubbio alquanto,</l>
<l>che con l'armata avendo la riviera</l>
<l>di Barberia trascorsa in ogni canto,</l>
<l>capitò quivi, e l'isola sì fiera,</l>
<l>montuosa e inegual ritrovò tanto,</l>
<l>che non è, dice, in tutto il luogo strano,</l>
<l>ove un sol piè si possa metter piano:</l>
</lg>
<lg type="ottava"><head>21</head>
<l>né verisimil tien che ne l'alpestre</l>
<l>scoglio sei cavallieri, il fior del mondo,</l>
<l>potesson far quella battaglia equestre.</l>
<l>Alla quale obiezion così rispondo:</l>
<l>ch'a quel tempo una piazza de le destre,</l>
<l>che sieno a questo, avea lo scoglio al fondo;</l>
<l>ma poi, ch'un sasso che 'l tremuoto aperse,</l>
<l>le cadde sopra, e tutta la coperse.</l>
</lg>
<lg type="ottava"><head>22</head>
<l>Sì che, o chiaro fulgor de la Fulgosa</l>
<l>stirpe, o serena, o sempre viva luce,</l>
<l>se mai mi riprendeste in questa cosa,</l>
<l>e forse inanti a quello invitto duce</l>
<l>per cui la vostra patria or si riposa,</l>
<l>lascia ogni odio, e in amor tutta s'induce;</l>
<l>vi priego che non siate a dirgli tardo,</l>
<l>ch'esser può che né in questo io sia bugiardo.</l>
</lg>
<lg type="ottava"><head>23</head>
<l>In questo tempo, alzando gli occhi al mare,</l>
<l>vide Orlando venire a vela in fretta</l>
<l>un navilio leggier, che di calare</l>
<l>facea sembiante sopra l'isoletta.</l>
<l>Di chi si fosse, io non voglio or contare,</l>
<l>perc'ho più d'uno altrove che m'aspetta.</l>
<l>Veggiamo in Francia, poi che spinto n'hanno</l>
<l>i Saracin, se mesti o lieti stanno.</l>
</lg>
<lg type="ottava"><head>24</head>
<l>Veggiàn che fa quella fedele amante</l>
<l>che vede il suo contento ir sì lontano;</l>
<l>dico la travagliata Bradamante,</l>
<l>poi che ritrova il giuramento vano,</l>
<l>ch'avea fatto Ruggier pochi dì inante,</l>
<l>udendo il nostro e l'altro stuol pagano.</l>
<l>Poi ch'in questo ancor manca, non le avanza</l>
<l>in ch'ella debba più metter speranza.</l>
</lg>
<lg type="ottava"><head>25</head>
<l>E ripetendo i pianti e le querele</l>
<l>che pur troppo domestiche le furo,</l>
<l>tornò a sua usanza a nominar crudele</l>
<l>Ruggiero, e 'l suo destin spietato e duro.</l>
<l>Indi sciogliendo al gran dolor le vele,</l>
<l>il ciel, che consentia tanto pergiuro,</l>
<l>né fatto n'avea ancor segno evidente,</l>
<l>ingiusto chiama, debole e impotente.</l>
</lg>
<lg type="ottava"><head>26</head>
<l>Ad accusar Melissa si converse,</l>
<l>e maledir l'oracol de la grotta;</l>
<l>ch'a lor mendace suasion s'immerse</l>
<l>nel mar d'amore, ov'è a morir condotta.</l>
<l>Poi con Marfisa ritornò a dolerse</l>
<l>del suo fratel che le ha la fede rotta:</l>
<l>con lei grida e si sfoga, e le domanda,</l>
<l>piangendo, aiuto, e se le raccomanda.</l>
</lg>
<lg type="ottava"><head>27</head>
<l>Marfisa si ristringe ne le spalle,</l>
<l>e, quel sol che pò far, le dà conforto;</l>
<l>né crede che Ruggier mai così falle,</l>
<l>ch'a lei non debba ritornar di corto.</l>
<l>E se non torna pur, sua fede dàlle,</l>
<l>ch'ella non patirà sì grave torto;</l>
<l>o che battaglia piglierà con esso,</l>
<l>o gli farà osservar ciò c'ha promesso.</l>
</lg>
<lg type="ottava"><head>28</head>
<l>Così fa ch'ella un poco il duol raffrena;</l>
<l>ch'avendo ove sfogarlo, è meno acerbo.</l>
<l>Or ch'abbiam vista Bradamante in pena,</l>
<l>chiamar Ruggier pergiuro, empio e superbo;</l>
<l>veggiamo ancor, se miglior vita mena</l>
<l>il fratel suo che non ha polso o nerbo,</l>
<l>osso o medolla che non senta caldo</l>
<l>de le fiamme d'amor; dico Rinaldo:</l>
</lg>

<lg type="ottava"><head>29</head>
<l>dico Rinaldo, il qual, come sapete,</l>
<l>Angelica la bella amava tanto;</l>
<l>né l'avea tratto all'amorosa rete</l>
<l>sì la beltà di lei, come l'incanto.</l>
<l>Aveano gli altri paladin quiete,</l>
<l>essendo ai Mori ogni vigore affranto:</l>
<l>tra i vincitori era rimaso solo</l>
<l>egli captivo in amoroso duolo.</l>
</lg>
<lg type="ottava"><head>30</head>
<l>Cento messi a cercar che di lei fusse</l>
<l>avea mandato, e cerconne egli stesso.</l>
<l>Al fine a Malagigi si ridusse,</l>
<l>che nei bisogni suoi l'aiutò spesso.</l>
<l>A narrar il suo amor se gli condusse</l>
<l>col viso rosso e col ciglio demesso;</l>
<l>indi lo priega che gli insegni dove</l>
<l>la desiata Angelica si trove.</l>
</lg>
<lg type="ottava"><head>31</head>
<l>Gran maraviglia di sì strano caso</l>
<l>va rivolgendo a Malagigi il petto.</l>
<l>Sa che sol per Rinaldo era rimaso</l>
<l>d'averla cento volte e più nel letto:</l>
<l>et egli stesso, acciò che persuaso</l>
<l>fosse di questo, avea assai fatto e detto</l>
<l>con prieghi e con minaccie per piegarlo;</l>
<l>né mai avuto avea poter di farlo:</l>
</lg>
<lg type="ottava"><head>32</head>
<l>e tanto più, ch'allor Rinaldo avrebbe</l>
<l>tratto fuor Malagigi di prigione.</l>
<l>Fare or spontaneamente lo vorrebbe,</l>
<l>che nulla giova, e n'ha minor cagione.</l>
<l>Poi priega lui che ricordar si debbe</l>
<l>pur quanto ha offeso in questo oltr'a ragione;</l>
<l>che per negargli già, vi mancò poco</l>
<l>di non farlo morire in scuro loco.</l>
</lg>
<lg type="ottava"><head>33</head>
<l>Ma quanto a Malagigi le domande</l>
<l>di Rinaldo importune più pareano,</l>
<l>tanto, che l'amor suo fosse più grande,</l>
<l>indizio manifesto gli faceano.</l>
<l>I prieghi che con lui vani non spande,</l>
<l>fan che subito immerge ne l'oceano</l>
<l>ogni memoria de la ingiuria vecchia,</l>
<l>e che a dargli soccorso s'apparecchia.</l>
</lg>
<lg type="ottava"><head>34</head>
<l>Termine tolse alla risposta, e spene</l>
<l>gli diè, che favorevol gli saria,</l>
<l>e che gli saprà dir la via che tiene</l>
<l>Angelica, o sia in Francia o dove sia.</l>
<l>E quindi Malagigi al luogo viene</l>
<l>ove i demoni scongiurar solìa,</l>
<l>ch'era fra monti inaccessibil grotta:</l>
<l>apre il libro, e li spirti chiama in frotta.</l>
</lg>
<lg type="ottava"><head>35</head>
<l>Poi ne sceglie un che de' casi d'amore</l>
<l>avea notizia, e da lui saper volle,</l>
<l>come sia che Rinaldo ch'avea il core</l>
<l>dianzi sì duro, or l'abbia tanto molle:</l>
<l>e di quelle due fonti ode il tenore,</l>
<l>di che l'una dà il fuoco, e l'altra il tolle;</l>
<l>e al mal che l'una fa, nulla soccorre,</l>
<l>se non l'altra acqua che contraria corre.</l>
</lg>
<lg type="ottava"><head>36</head>
<l>Et ode come avendo già di quella</l>
<l>che l'amor caccia, beuto Rinaldo,</l>
<l>ai lunghi prieghi d'Angelica bella</l>
<l>si dimostrò così ostinato e saldo;</l>
<l>e che poi giunto per sua iniqua stella</l>
<l>a ber ne l'altra l'amoroso caldo,</l>
<l>tornò ad amar, per forza di quelle acque,</l>
<l>lei che pur dianzi oltr'al dover gli spiacque.</l>
</lg>
<lg type="ottava"><head>37</head>
<l>Da iniqua stella e fier destin fu giunto</l>
<l>a ber la fiamma in quel ghiacciato rivo;</l>
<l>perché Angelica venne quasi a un punto</l>
<l>a ber ne l'altro di dolcezza privo,</l>
<l>che d'ogni amor le lasciò il cor sì emunto,</l>
<l>ch'indi ebbe lui più che le serpi a schivo:</l>
<l>egli amò lei, e l'amor giunse al segno</l>
<l>in ch'era già di lei l'odio e lo sdegno.</l>
</lg>
<lg type="ottava"><head>38</head>
<l>Del caso strano di Rinaldo a pieno</l>
<l>fu Malagigi dal demonio instrutto,</l>
<l>che gli narrò d'Angelica non meno,</l>
<l>ch'a un giovine african si donò in tutto;</l>
<l>e come poi lasciato avea il terreno</l>
<l>tutto d'Europa, e per l'instabil flutto</l>
<l>verso India sciolto avea dai liti ispani</l>
<l>su l'audaci galee de' Catallani.</l>
</lg>
<lg type="ottava"><head>39</head>
<l>Poi che venne il cugin per la risposta,</l>
<l>molto gli disuase Malagigi</l>
<l>di più Angelica amar, che s'era posta</l>
<l>d'un vilissimo barbaro ai servigi;</l>
<l>et ora sì da Francia si discosta,</l>
<l>che mal seguir se ne potria i vestigi:</l>
<l>ch'era oggimai più là ch'a mezza strada,</l>
<l>per andar con Medoro in sua contrada.</l>
</lg>
<lg type="ottava"><head>40</head>
<l>La partita d'Angelica non molto</l>
<l>sarebbe grave all'animoso amante;</l>
<l>né pur gli avria turbato il sonno, o tolto</l>
<l>il pensier di tornarsene in Levante:</l>
<l>ma sentendo ch'avea del suo amor colto</l>
<l>un Saracino le primizie inante,</l>
<l>tal passione e tal cordoglio sente,</l>
<l>che non fu in vita sua, mai, più dolente.</l>
</lg>
<lg type="ottava"><head>41</head>
<l>Non ha poter d'una risposta sola;</l>
<l>triema il cor dentro, e trieman fuor le labbia;</l>
<l>non può la lingua disnodar parola;</l>
<l>la bocca ha amara, e par che tòsco v'abbia.</l>
<l>Da Malagigi subito s'invola;</l>
<l>e come il caccia la gelosa rabbia,</l>
<l>dopo gran pianto e gran ramaricarsi,</l>
<l>verso Levante fa pensier tornarsi.</l>
</lg>
<lg type="ottava"><head>42</head>
<l>Chiede licenzia al figlio di Pipino;</l>
<l>e trova scusa che 'l destrier Baiardo,</l>
<l>che ne mena Gradasso saracino</l>
<l>contra il dover di cavallier gagliardo,</l>
<l>lo muove per suo onore a quel camino,</l>
<l>acciò che vieti al Serican bugiardo</l>
<l>di mai vantarsi che con spada o lancia</l>
<l>l'abbia levato a un paladin di Francia.</l>
</lg>
<lg type="ottava"><head>43</head>
<l>Lasciollo andar con sua licenzia Carlo,</l>
<l>ben che ne fu con tutta Francia mesto;</l>
<l>ma finalmente non seppe negarlo,</l>
<l>tanto gli parve il desiderio onesto.</l>
<l>Vuol Dudon, vuol Guidone accompagnarlo;</l>
<l>ma lo niega Rinaldo a quello e a questo.</l>
<l>Lascia Parigi, e se ne va via solo,</l>
<l>pien di sospiri e d'amoroso duolo.</l>
</lg>
<lg type="ottava"><head>44</head>
<l>Sempre ha in memoria, e mai non se gli tolle,</l>
<l>ch'averla mille volte avea potuto,</l>
<l>e mille volte avea ostinato e folle</l>
<l>di sì rara beltà fatto rifiuto;</l>
<l>e di tanto piacer ch'aver non volle,</l>
<l>sì bello e sì buon tempo era perduto:</l>
<l>et ora eleggerebbe un giorno corto</l>
<l>averne solo, e rimaner poi morto.</l>
</lg>
<lg type="ottava"><head>45</head>
<l>Ha sempre in mente, e mai non se ne parte,</l>
<l>come esser puote ch'un povero fante</l>
<l>abbia del cor di lei spinto da parte</l>
<l>merito e amor d'ogni altro primo amante.</l>
<l>Con tal pensier che 'l cor gli straccia e parte,</l>
<l>Rinaldo se ne va verso Levante;</l>
<l>e dritto al Reno e a Basilea si tiene,</l>
<l>fin che d'Ardenna alla gran selva viene.</l>
</lg>
<lg type="ottava"><head>46</head>
<l>Poi che fu dentro a molte miglia andato</l>
<l>il paladin pel bosco aventuroso,</l>
<l>da ville e da castella allontanato,</l>
<l>ove aspro era più il luogo e periglioso,</l>
<l>tutto in un tratto vide il ciel turbato,</l>
<l>sparito il sol tra nuvoli nascoso,</l>
<l>et uscir fuor d'una caverna oscura</l>
<l>un strano mostro in feminil figura.</l>
</lg>
<lg type="ottava"><head>47</head>
<l>Mill'occhi in capo avea senza palpèbre;</l>
<l>non può serrarli, e non credo che dorma:</l>
<l>non men che gli occhi, avea l'orecchie crebre;</l>
<l>avea in loco de crin serpi a gran torma.</l>
<l>Fuor de le diaboliche tenèbre</l>
<l>nel mondo uscì la spaventevol forma.</l>
<l>Un fiero e maggior serpe ha per la coda,</l>
<l>che pel petto si gira e che l'annoda.</l>
</lg>
<lg type="ottava"><head>48</head>

<l>Quel ch'a Rinaldo in mille e mille imprese</l>
<l>più non avvenne mai, quivi gli avviene;</l>
<l>che come vede il mostro ch'all'offese</l>
<l>se gli apparecchia, e ch'a trovar lo viene,</l>
<l>tanta paura, quanta mai non scese</l>
<l>in altri forse, gli entra ne le vene:</l>
<l>ma pur l'usato ardir simula e finge,</l>
<l>e con trepida man la spada stringe.</l>
</lg>
<lg type="ottava"><head>49</head>
<l>S'acconcia il mostro in guisa al fiero assalto,</l>
<l>che si può dir che sia mastro di guerra:</l>
<l>vibra il serpente venenoso in alto,</l>
<l>e poi contra Rinaldo si disserra;</l>
<l>di qua di là gli vien sopra a gran salto.</l>
<l>Rinaldo contra lui vaneggia et erra:</l>
<l>colpi a dritto e a riverso tira assai,</l>
<l>ma non ne tira alcun che fera mai.</l>
</lg>
<lg type="ottava"><head>50</head>
<l>Il mostro al petto il serpe ora gli appicca,</l>
<l>che sotto l'arme e sin nel cor l'agghiaccia;</l>
<l>ora per la visiera gliele ficca,</l>
<l>e fa ch'erra pel collo e per la faccia.</l>
<l>Rinaldo da l'impresa si dispicca,</l>
<l>e quanto può con sproni il destrier caccia:</l>
<l>ma la Furia infernal già non par zoppa,</l>
<l>che spicca un salto, e gli è subito in groppa.</l>
</lg>
<lg type="ottava"><head>51</head>
<l>Vada al traverso, al dritto, ove si voglia,</l>
<l>sempre ha con lui la maledetta peste;</l>
<l>né sa modo trovar, che se ne scioglia,</l>
<l>ben che 'l destrier di calcitrar non reste.</l>
<l>Triema a Rinaldo il cor come una foglia:</l>
<l>non ch'altrimente il serpe lo moleste;</l>
<l>ma tanto orror ne sente e tanto schivo,</l>
<l>che stride e geme, e duolsi ch'egli è vivo.</l>
</lg>
<lg type="ottava"><head>52</head>
<l>Nel più tristo sentier, nel peggior calle</l>
<l>scorrendo va, nel più intricato bosco,</l>
<l>ove ha più asprezza il balzo, ove la valle</l>
<l>è più spinosa, ov'è l'aer più fosco,</l>
<l>così sperando tôrsi da le spalle</l>
<l>quel brutto, abominoso, orrido tòsco;</l>
<l>e ne saria mal capitato forse,</l>
<l>se tosto non giungea chi lo soccorse.</l>
</lg>
<lg type="ottava"><head>53</head>
<l>Ma lo soccorse a tempo un cavalliero</l>
<l>di bello armato e lucido metallo,</l>
<l>che porta un giogo rotto per cimiero,</l>
<l>di rosse fiamme ha pien lo scudo giallo;</l>
<l>così trapunto il suo vestire altiero,</l>
<l>così la sopravesta del cavallo:</l>
<l>la lancia ha in pugno, e la spada al suo loco,</l>
<l>e la mazza all'arcion, che getta foco.</l>
</lg>
<lg type="ottava"><head>54</head>
<l>Piena d'un foco eterno è quella mazza,</l>
<l>che senza consumarsi ognora avampa:</l>
<l>né per buon scudo o tempra di corazza</l>
<l>o per grossezza d'elmo se ne scampa.</l>
<l>Dunque si debbe il cavallier far piazza,</l>
<l>giri ove vuol l'inestinguibil lampa:</l>
<l>né manco bisognava al guerrier nostro,</l>
<l>per levarlo di man del crudel mostro.</l>
</lg>
<lg type="ottava"><head>55</head>
<l>E come cavallier d'animo saldo,</l>
<l>ove ha udito il rumor, corre e galoppa,</l>
<l>tanto che vede il mostro che Rinaldo</l>
<l>col brutto serpe in mille nodi agroppa,</l>
<l>e sentir fagli a un tempo freddo e caldo;</l>
<l>che non ha via di torlosi di groppa.</l>
<l>Va il cavalliero, e fere il mostro al fianco</l>
<l>e lo fa trabboccar dal lato manco.</l>
</lg>
<lg type="ottava"><head>56</head>
<l>Ma quello è a pena in terra che si rizza,</l>
<l>e il lungo serpe intorno aggira e vibra.</l>
<l>Quest'altro più con l'asta non l'attizza;</l>
<l>ma di farla col fuoco si delibra.</l>
<l>La mazza impugna, e dove il serpe guizza,</l>
<l>spessi come tempesta i colpi libra;</l>
<l>né lascia tempo a quel brutto animale,</l>
<l>che possa farne un solo o bene o male:</l>
</lg>
<lg type="ottava"><head>57</head>
<l>e mentre a dietro il caccia o tiene a bada,</l>
<l>e lo percuote, e vendica mille onte,</l>
<l>consiglia il paladin che se ne vada</l>
<l>per quella via che s'alza verso il monte.</l>
<l>Quel s'appiglia al consiglio et alla strada;</l>
<l>e senza dietro mai volger la fronte,</l>
<l>non cessa, che di vista se gli tolle,</l>
<l>ben che molto aspro era a salir quel colle.</l>
</lg>
<lg type="ottava"><head>58</head>
<l>Il cavallier, poi ch'alla scura buca</l>
<l>fece tornare il mostro da l'inferno,</l>
<l>ove rode se stesso e si manuca,</l>
<l>e da mille occhi versa il pianto eterno;</l>
<l>per esser di Rinaldo guida e duca</l>
<l>gli salì dietro, e sul giogo superno</l>
<l>gli fu alle spalle, e si mise con lui</l>
<l>per trarlo fuor de' luoghi oscuri e bui.</l>
</lg>
<lg type="ottava"><head>59</head>
<l>Come Rinaldo il vide ritornato,</l>
<l>gli disse che gli avea grazia infinita,</l>
<l>e ch'era debitore in ogni lato</l>
<l>di porre a beneficio suo la vita.</l>
<l>Poi lo domanda come sia nomato,</l>
<l>acciò dir sappia chi gli ha dato aita,</l>
<l>e tra guerrieri possa e inanzi a Carlo</l>
<l>de l'alta sua bontà sempre esaltarlo.</l>
</lg>
<lg type="ottava"><head>60</head>
<l>Rispose il cavallier: - Non ti rincresca</l>
<l>se 'l nome mio scoprir non ti vogli'ora:</l>
<l>ben tel dirò prima ch'un passo cresca</l>
<l>l'ombra; che ci sarà poca dimora. -</l>
<l>Trovaro, andando insieme, un'acqua fresca</l>
<l>che col suo mormorio facea talora</l>
<l>pastori e viandanti al chiaro rio</l>
<l>venire, e berne l'amoroso oblio.</l>
</lg>
<lg type="ottava"><head>61</head>
<l>Signor, queste eran quelle gelide acque,</l>
<l>quelle che spengon l'amoroso caldo;</l>
<l>di cui bevendo, ad Angelica nacque</l>
<l>l'odio ch'ebbe dipoi sempre a Rinaldo.</l>
<l>E s'ella un tempo a lui prima dispiacque,</l>
<l>e se ne l'odio il ritrovò sì saldo,</l>
<l>non derivò, Signor, la causa altronde,</l>
<l>se non d'aver beuto di queste onde.</l>
</lg>
<lg type="ottava"><head>62</head>
<l>Il cavallier che con Rinaldo viene,</l>
<l>come si vede inanzi al chiaro rivo,</l>
<l>caldo per la fatica il destrier tiene,</l>
<l>e dice: - Il posar qui non fia nocivo. -</l>
<l>- Non fia (disse Rinaldo) se non bene;</l>
<l>ch'oltre che prema il mezzogiorno estivo,</l>
<l>m'ha così il brutto mostro travagliato,</l>
<l>che 'l riposar mi fia commodo e grato. -</l>
</lg>
<lg type="ottava"><head>63</head>
<l>L'un e l'altro smontò del suo cavallo,</l>
<l>e pascer lo lasciò per la foresta;</l>
<l>e nel fiorito verde a rosso e a giallo</l>
<l>ambi si trasson l'elmo de la testa.</l>
<l>Corse Rinaldo al liquido cristallo,</l>
<l>spinto dal caldo e da sete molesta,</l>
<l>e cacciò, a un sorso del freddo liquore,</l>
<l>dal petto ardente e la sete e l'amore.</l>
</lg>
<lg type="ottava"><head>64</head>
<l>Quando lo vide l'altro cavalliero</l>
<l>la bocca sollevar de l'acqua molle,</l>
<l>e ritrarne pentito ogni pensiero</l>
<l>di quel desir ch'ebbe d'amor sì folle;</l>
<l>si levò ritto, e con sembiante altiero</l>
<l>gli disse quel che dianzi dir non volle:</l>
<l>- Sappi, Rinaldo, il nome mio è lo Sdegno,</l>
<l>venuto sol per sciorti il giogo indegno. -</l>
</lg>
<lg type="ottava"><head>65</head>
<l>Così dicendo, subito gli sparve,</l>
<l>e sparve insieme il suo destrier con lui.</l>
<l>Questo a Rinaldo un gran miracol parve;</l>
<l>s'aggirò intorno, e disse: - Ove è costui? -</l>
<l>Stimar non sa se sian magiche larve,</l>
<l>che Malagigi un de' ministri sui</l>
<l>gli abbia mandato a romper la catena</l>
<l>che lungamente l'ha tenuto in pena:</l>
</lg>
<lg type="ottava"><head>66</head>
<l>o pur che Dio da l'alta ierarchia</l>
<l>gli abbia per ineffabil sua bontade</l>
<l>mandato, come già mandò a Tobia,</l>
<l>un angelo a levar di cecitade.</l>
<l>Ma buono o rio demonio, o quel che sia,</l>
<l>che gli ha renduta la sua libertade,</l>
<l>ringrazia e loda; e da lui sol conosce</l>
<l>che sano ha il cor da l'amorose angosce.</l>
</lg>
<lg type="ottava"><head>67</head>
<l>Gli fu nel primier odio ritornata</l>
<l>Angelica; e gli parve troppo indegna</l>
<l>d'esser, non che sì lungi seguitata,</l>
<l>ma che per lei pur mezza lega vegna.</l>
<l>Per Baiardo riaver tutta fiata</l>
<l>verso India in Sericana andar disegna,</l>
<l>sì perché l'onor suo lo stringe a farlo,</l>
<l>sì per averne già parlato a Carlo.</l>
</lg>
<lg type="ottava"><head>68</head>
<l>Giunse il giorno seguente a Basilea,</l>
<l>ove la nuova era venuta inante,</l>
<l>che 'l conte Orlando aver pugna dovea</l>
<l>contra Gradasso e contra il re Agramante.</l>
<l>Né questo per aviso si sapea,</l>
<l>ch'avesse dato il cavallier d'Anglante;</l>
<l>ma di Sicilia in fretta venut'era</l>
<l>chi la novella v'apportò per vera.</l>
</lg>
<lg type="ottava"><head>69</head>
<l>Rinaldo vuol trovarsi con Orlando</l>
<l>alla battaglia, e se ne vede lunge.</l>
<l>Di dieci in dieci miglia va mutando</l>
<l>cavalli e guide, e corre e sferza e punge.</l>
<l>Passa il Reno a Costanza, e in su volando,</l>
<l>traversa l'Alpe, et in Italia giunge.</l>
<l>Verona a dietro, a dietro Mantua lassa;</l>
<l>sul Po si trova, e con gran fretta il passa.</l>
</lg>
<lg type="ottava"><head>70</head>
<l>Già s'inchinava il sol molto alla sera,</l>
<l>e già apparia nel ciel la prima stella,</l>
<l>quando Rinaldo in ripa alla riviera</l>
<l>stando in pensier s'avea da mutar sella,</l>
<l>o tanto soggiornar, che l'aria nera</l>
<l>fuggisse inanzi all'altra aurora bella,</l>
<l>venir si vede un cavalliero inanti</l>
<l>cortese ne l'aspetto e nei sembianti.</l>
</lg>
<lg type="ottava"><head>71</head>
<l>Costui, dopo il saluto, con bel modo</l>
<l>gli domandò s'aggiunto a moglie fosse.</l>
<l>Disse Rinaldo: - Io son nel giugal nodo; -</l>
<l>ma di tal domandar maravigliosse.</l>
<l>Soggiunse quel: - Che sia così, ne godo. -</l>
<l>Poi, per chiarir perché tal detto mosse,</l>
<l>disse: - Io ti priego che tu sia contento</l>
<l>ch'io ti dia questa sera alloggiamento;</l>
</lg>
<lg type="ottava"><head>72</head>
<l>che ti farò veder cosa che debbe</l>
<l>ben volentier veder chi ha moglie a lato. -</l>
<l>Rinaldo, sì perché posar vorrebbe,</l>
<l>ormai di correr tanto affaticato;</l>
<l>sì perché di vedere e d'udire ebbe</l>
<l>sempre aventure un desiderio innato;</l>
<l>accettò l'offerir del cavalliero,</l>
<l>e dietro gli pigliò nuovo sentiero.</l>
</lg>
<lg type="ottava"><head>73</head>
<l>Un tratto d'arco fuor di strada usciro,</l>
<l>e inanzi un gran palazzo si trovaro,</l>
<l>onde scudieri in gran frotta veniro</l>
<l>con torchi accesi, e fêro intorno chiaro.</l>
<l>Entrò Rinaldo, e voltò gli occhi in giro,</l>
<l>e vide loco il qual si vede raro,</l>
<l>di gran fabrica e bella e bene intesa;</l>
<l>né a privato uom convenia tanta spesa.</l>
</lg>
<lg type="ottava"><head>74</head>
<l>Di serpentin, di porfido le dure</l>
<l>pietre fan de la porta il ricco vòlto.</l>
<l>Quel che chiude è di bronzo, con figure</l>
<l>che sembrano spirar, muovere il volto.</l>
<l>Sotto un arco poi s'entra, ove misture</l>
<l>di bel musaico ingannan l'occhio molto.</l>
<l>Quindi si va in un quadro ch'ogni faccia</l>
<l>de le sue loggie ha lunga cento braccia.</l>
</lg>
<lg type="ottava"><head>75</head>
<l>La sua porta ha per sé ciascuna loggia,</l>
<l>e tra la porta e sé ciascuna ha un arco:</l>
<l>d'ampiezza pari son, ma varia foggia</l>
<l>fe' d'ornamenti il mastro lor non parco.</l>
<l>Da ciascuno arco s'entra, ove si poggia</l>
<l>sì facil, ch'un somier vi può gir carco.</l>
<l>Un altro arco di su trova ogni scala;</l>
<l>e s'entra per ogni arco in una sala.</l>
</lg>
<lg type="ottava"><head>76</head>
<l>Gli archi di sopra escono fuor del segno</l>
<l>tanto, che fan coperchio alle gran porte;</l>
<l>e ciascun due colonne ha per sostegno,</l>
<l>altre di bronzo, altre di pietra forte.</l>
<l>Lungo sarà, se tutti vi disegno</l>
<l>gli ornati alloggiamenti de la corte;</l>
<l>e oltr'a quel ch'appar, quanti agi sotto</l>
<l>la cava terra il mastro avea ridotto.</l>
</lg>
<lg type="ottava"><head>77</head>
<l>L'alte colonne e i capitelli d'oro,</l>
<l>da che i gemmati palchi eran suffulti,</l>
<l>i peregrini marmi che vi fôro</l>
<l>da dotta mano in varie forme sculti,</l>
<l>pitture e getti, e tant'altro lavoro</l>
<l>(ben che la notte agli occhi il più ne occulti),</l>
<l>mostran che non bastaro a tanta mole</l>
<l>di duo re insieme le ricchezze sole.</l>
</lg>
<lg type="ottava"><head>78</head>
<l>Sopra gli altri ornamenti ricchi e belli,</l>
<l>ch'erano assai ne la gioconda stanza,</l>
<l>v'era una fonte che per più ruscelli</l>
<l>spargea freschissime acque in abondanza.</l>
<l>Poste le mense avean quivi i donzelli;</l>
<l>ch'era nel mezzo per ugual distanza:</l>
<l>vedeva, e parimente veduta era</l>
<l>da quattro porte de la casa altiera.</l>
</lg>
<lg type="ottava"><head>79</head>
<l>Fatta da mastro diligente e dotto</l>
<l>la fonte era con molta e suttil opra,</l>
<l>di loggia a guisa, o padiglion ch'in otto</l>
<l>faccie distinto, intorno adombri e cuopra.</l>
<l>Un ciel d'oro, che tutto era di sotto</l>
<l>colorito di smalto, le sta sopra;</l>
<l>et otto statue son di marmo bianco,</l>
<l>che sostengon quel ciel col braccio manco.</l>
</lg>
<lg type="ottava"><head>80</head>
<l>Ne la man destra il corno d'Amaltea</l>
<l>sculto avea lor l'ingenioso mastro,</l>
<l>onde con grato murmure cadea</l>
<l>l'acqua di fuore in vaso d'alabastro;</l>
<l>et a sembianza di gran donna avea</l>
<l>ridutto con grande arte ogni pilastro.</l>
<l>Son d'abito e di faccia differente,</l>
<l>ma grazia hanno e beltà tutte ugualmente.</l>
</lg>
<lg type="ottava"><head>81</head>
<l>Fermava il piè ciascun di questi segni</l>
<l>sopra due belle imagini più basse,</l>
<l>che con la bocca aperta facean segni</l>
<l>che 'l canto e l'armonia lor dilettasse;</l>
<l>e quell'atto in che son, par che disegni</l>
<l>che l'opra e studio lor tutto lodasse</l>
<l>le belle donne che sugli omeri hanno,</l>
<l>se fosser quei di cu' in sembianza stanno.</l>
</lg>
<lg type="ottava"><head>82</head>
<l>I simulacri inferiori in mano</l>
<l>avean lunghe et amplissime scritture,</l>
<l>ove facean con molta laude piano</l>
<l>i nomi de le più degne figure;</l>
<l>e mostravano ancor poco lontano</l>
<l>i propri loro in note non oscure.</l>
<l>Mirò Rinaldo a lume di doppieri</l>
<l>le donne ad una ad una e i cavallieri.</l>
</lg>
<lg type="ottava"><head>83</head>
<l>La prima inscrizion ch'agli occhi occorre,</l>
<l>con lungo onor Lucrezia Borgia noma,</l>
<l>la cui bellezza et onestà preporre</l>
<l>debbe all'antiqua la sua patria Roma.</l>
<l>I duo che voluto han sopra sé tôrre</l>
<l>tanto eccellente et onorata soma,</l>
<l>noma lo scritto: Antonio Tebaldeo,</l>
<l>Ercole Strozza; un Lino et uno Orfeo.</l>
</lg>
<lg type="ottava"><head>84</head>
<l>Non men gioconda statua né men bella</l>
<l>si vede appresso, e la scrittura dice:</l>
<l>- Ecco la figlia d'Ercole, Issabella,</l>
<l>per cui Ferrara si terrà felice</l>
<l>via più, perché in lei nata sarà quella,</l>
<l>che d'altro ben che prospera e fautrice</l>
<l>e benigna Fortuna dar le deve,</l>
<l>volgendo gli anni nel suo corso lieve. -</l>
</lg>
<lg type="ottava"><head>85</head>
<l>I duo che mostran disiosi affetti</l>
<l>che la gloria di lei sempre risuone,</l>
<l>Gian Iacobi ugualmente erano detti,</l>
<l>l'uno Calandra, e l'altro Bardelone.</l>
<l>Nel terzo e quarto loco ove per stretti</l>
<l>rivi l'acqua esce fuor del padiglione,</l>
<l>due donne son, che patria, stirpe, onore</l>
<l>hanno di par, di par beltà e valore.</l>
</lg>
<lg type="ottava"><head>86</head>
<l>Elissabetta l'una, e Leonora</l>
<l>nominata era l'altra: e fia, per quanto</l>
<l>narrava il marmo sculto, d'esse ancora</l>
<l>sì gloriosa la terra di Manto,</l>
<l>che di Vergilio, che tanto l'onora,</l>
<l>più che di queste, non si darà vanto.</l>
<l>Avea la prima a piè del sacro lembo</l>
<l>Iacobo Sadoletto e Pietro Bembo.</l>
</lg>
<lg type="ottava"><head>87</head>
<l>Uno elegante Castiglione, e un culto</l>
<l>Muzio Arelio de l'altra eran sostegni.</l>
<l>Di questi nomi era il bel marmo sculto,</l>
<l>ignoti allora, or sì famosi e degni.</l>
<l>Veggon poi quella a cui dal cielo indulto</l>
<l>tanta virtù sarà, quanta ne regni,</l>
<l>o mai regnata in alcun tempo sia,</l>
<l>versata da Fortuna or buona or ria.</l>
</lg>
<lg type="ottava"><head>88</head>
<l>Lo scritto d'oro esser costei dichiara</l>
<l>Lucrezia Bentivoglia; e fra le lode</l>
<l>pone di lei, che 'l duca di Ferrara</l>
<l>d'esserle padre si rallegra e gode.</l>
<l>Di costei canta con soave e chiara</l>
<l>voce un Camil che 'l Reno e Felsina ode</l>
<l>con tanta attenzion, tanto stupore,</l>
<l>con quanta Anfriso udì già il suo pastore;</l>
</lg>
<lg type="ottava"><head>89</head>
<l>et un per cui la terra, ove l'Isauro</l>
<l>le sue dolci acque insala in maggior vase,</l>
<l>nominata sarà da l'Indo al Mauro,</l>
<l>e da l'austrine all'iperboree case,</l>
<l>via più che per pesare il romano auro,</l>
<l>di che perpetuo nome le rimase:</l>
<l>Guido Postumo, a cui doppia corona</l>
<l>Pallade quinci, e quindi Febo dona.</l>
</lg>
<lg type="ottava"><head>90</head>
<l>L'altra che segue in ordine, è Diana.</l>
<l>- Non guardar (dice il marmo scritto) ch'ella</l>
<l>sia altiera in vista; che nel core umana</l>
<l>non sarà però men ch'in viso bella. -</l>
<l>Il dotto Celio Calcagnin lontana</l>
<l>farà la gloria e 'l bel nome di quella</l>
<l>nel regno di Monese, in quel di Iuba,</l>
<l>in India e Spagna udir con chiara tuba;</l>
</lg>
<lg type="ottava"><head>91</head>
<l>et un Marco Cavallo, che tal fonte</l>
<l>farà di poesia nascer d'Ancona,</l>
<l>qual fe' il cavallo alato uscir del monte,</l>
<l>non so se di Parnasso o d'Elicona.</l>
<l>Beatrice appresso a questo alza la fronte,</l>
<l>di cui lo scritto suo così ragiona:</l>
<l>- Beatrice bea, vivendo, il suo consorte,</l>
<l>e lo lascia infelice alla sua morte;</l>
</lg>
<lg type="ottava"><head>92</head>
<l>anzi tutta l'Italia, che con lei</l>
<l>fia triunfante, e senza lei, captiva. -</l>
<l>Un signor di Coreggio di costei</l>
<l>con alto stil par che cantando scriva,</l>
<l>e Timoteo, l'onor de' Bendedei:</l>
<l>ambi faran tra l'una e l'altra riva</l>
<l>fermare al suon de' lor soavi plettri</l>
<l>il fiume ove sudâr gli antiqui elettri.</l>
</lg>
<lg type="ottava"><head>93</head>
<l>Tra questo loco e quel de la colonna</l>
<l>che fu sculpita in Borgia, com'è detto,</l>
<l>formata in alabastro una gran donna</l>
<l>era di tanto e sì sublime aspetto,</l>
<l>che sotto puro velo, in nera gonna,</l>
<l>senza oro e gemme, in un vestire schietto,</l>
<l>tra le più adorne non parea men bella,</l>
<l>che sia tra l'altre la ciprigna stella.</l>
</lg>
<lg type="ottava"><head>94</head>
<l>Non si potea, ben contemplando fiso,</l>
<l>conoscer se più grazia o più beltade,</l>
<l>o maggior maestà fosse nel viso,</l>
<l>o più indizio d'ingegno o d'onestade.</l>
<l>- Chi vorrà di costei (dicea l'inciso</l>
<l>marmo) parlar, quanto parlar n'accade,</l>
<l>ben torrà impresa più d'ogn'altra degna;</l>
<l>ma non però ch'a fin mai se ne vegna. -</l>
</lg>
<lg type="ottava"><head>95</head>
<l>Dolce quantunque e pien di grazia tanto</l>
<l>fosse il suo bello e ben formato segno,</l>
<l>parea sdegnarsi che con umil canto</l>
<l>ardisse lei lodar sì rozzo ingegno,</l>
<l>com'era quel che sol, senz'altri a canto</l>
<l>(non so perché), le fu fatto sostegno.</l>
<l>Di tutto 'l resto erano i nomi sculti;</l>
<l>sol questi duo l'artefice avea occulti.</l>
</lg>
<lg type="ottava"><head>96</head>
<l>Fanno le statue in mezzo un luogo tondo,</l>
<l>che 'l pavimento asciutto ha di corallo,</l>
<l>di freddo soavissimo giocondo,</l>
<l>che rendea il puro e liquido cristallo,</l>
<l>che di fuor cade in un canal fecondo,</l>
<l>che 'l prato verde, azzurro, bianco e giallo</l>
<l>rigando, scorre per vari ruscelli,</l>
<l>grato alle morbide erbe e agli arbuscelli.</l>
</lg>
<lg type="ottava"><head>97</head>
<l>Col cortese oste ragionando stava</l>
<l>il paladino a mensa; e spesso spesso,</l>
<l>senza più differir, gli ricordava</l>
<l>che gli attenesse quanto avea promesso:</l>
<l>e ad or ad or mirandolo, osservava</l>
<l>ch'avea di grande affanno il core oppresso;</l>
<l>che non può star momento che non abbia</l>
<l>un cocente sospiro in su le labbia.</l>
</lg>
<lg type="ottava"><head>98</head>
<l>Spesso la voce dal disio cacciata</l>
<l>viene a Rinaldo sin presso alla bocca</l>
<l>per domandarlo; e quivi, raffrenata</l>
<l>da cortese modestia, fuor non scocca.</l>
<l>Ora essendo la cena terminata,</l>
<l>ecco un donzello a chi l'ufficio tocca,</l>
<l>pon su la mensa un bel nappo d'or fino,</l>
<l>di fuor di gemme, e dentro pien di vino.</l>
</lg>
<lg type="ottava"><head>99</head>
<l>Il signor de la casa allora alquanto</l>
<l>sorridendo, a Rinaldo levò il viso;</l>
<l>ma chi ben lo notava, più di pianto</l>
<l>parea ch'avesse voglia che di riso.</l>
<l>Disse: - Ora a quel che mi ricordi tanto,</l>
<l>che tempo sia di sodisfar m'è aviso;</l>
<l>mostrarti un paragon ch'esser de' grato</l>
<l>di vedere a ciascun c'ha moglie allato.</l>
</lg>
<lg type="ottava"><head>100</head>
<l>Ciascun marito, a mio giudizio, deve</l>
<l>sempre spiar se la sua donna l'ama;</l>
<l>saper s'onore o biasmo ne riceve,</l>
<l>se per lei bestia, o se pur uom si chiama.</l>
<l>L'incarco de le corna è lo più lieve</l>
<l>ch'al mondo sia, se ben l'uom tanto infama:</l>
<l>lo vede quasi tutta l'altra gente;</l>
<l>e chi l'ha in capo, mai non se lo sente.</l>
</lg>
<lg type="ottava"><head>101</head>
<l>Se tu sai che fedel la moglie sia,</l>
<l>hai di più amarla e d'onorar ragione,</l>
<l>che non ha quel che la conosce ria,</l>
<l>o quel che ne sta in dubbio e in passione.</l>
<l>Di molte n'hanno a torto gelosia</l>
<l>i lor mariti, che son caste e buone:</l>
<l>molti di molte anco sicuri stanno,</l>
<l>che con le corna in capo se ne vanno.</l>
</lg>
<lg type="ottava"><head>102</head>
<l>Se vuoi saper se la tua sia pudica</l>
<l>(come io credo che credi, e creder déi;</l>
<l>ch'altrimente far credere è fatica,</l>
<l>se chiaro già per prova non ne sei),</l>
<l>tu per te stesso, senza ch'altri il dica,</l>
<l>te n'avvedrai, s'in questo vaso béi;</l>
<l>che per altra cagion non è qui messo,</l>
<l>che per mostrarti quanto io t'ho promesso.</l>
</lg>
<lg type="ottava"><head>103</head>
<l>Se béi con questo, vedrai grande effetto;</l>
<l>che se porti il cimier di Cornovaglia,</l>
<l>il vin ti spargerai tutto sul petto,</l>
<l>né gocciola sarà ch'in bocca saglia:</l>
<l>ma s'hai moglie fedel, tu berai netto.</l>
<l>Or di veder tua sorte ti travaglia. -</l>
<l>Così dicendo, per mirar tien gli occhi,</l>
<l>ch'in seno il vin Rinaldo si trabbocchi.</l>
</lg>
<lg type="ottava"><head>104</head>
<l>Quasi Rinaldo di cercar suaso</l>
<l>quel che poi ritrovar non vorria forse,</l>
<l>messa la mano inanzi, e preso il vaso,</l>
<l>fu presso di volere in prova pôrse:</l>
<l>poi, quanto fosse periglioso il caso</l>
<l>a porvi i labri, col pensier discorse.</l>
<l>Ma lasciate, Signor, ch'io mi ripose;</l>
<l>poi dirò quel che 'l paladin rispose.</l>
</lg>
</div1>

<div1 type="canto">
<head>Canto 43</head>
<lg type="ottava"><head>1</head>
<l>O esecrabile Avarizia, o ingorda</l>
<l>fame d'avere, io non mi maraviglio</l>
<l>ch'ad alma vile e d'altre macchie lorda,</l>
<l>sì facilmente dar possi di piglio;</l>
<l>ma che meni legato in una corda,</l>
<l>e che tu impiaghi del medesmo artiglio</l>
<l>alcun, che per altezza era d'ingegno,</l>
<l>se te schivar potea, d'ogni onor degno.</l>
</lg>
<lg type="ottava"><head>2</head>
<l>Alcun la terra e 'l mare e 'l ciel misura,</l>
<l>e render sa tutte le cause a pieno</l>
<l>d'ogni opra, d'ogni effetto di Natura,</l>
<l>e poggia sì ch'a Dio riguarda in seno;</l>
<l>e non può aver più ferma e maggior cura,</l>
<l>morso dal tuo mortifero veleno,</l>
<l>ch'unir tesoro: e questo sol gli preme,</l>
<l>e ponvi ogni salute, ogni sua speme.</l>
</lg>
<lg type="ottava"><head>3</head>
<l>Rompe eserciti alcuno, e ne le porte</l>
<l>si vede entrar di bellicose terre,</l>
<l>et esser primo a porre il petto forte,</l>
<l>ultimo a trarre, in perigliose guerre;</l>
<l>e non può riparar che sino a morte</l>
<l>tu nel tuo cieco carcere nol serre.</l>
<l>Altri d'altre arti e d'altri studi industri,</l>
<l>oscuri fai, che sarian chiari e illustri.</l>
</lg>
<lg type="ottava"><head>4</head>
<l>Che d'alcune dirò belle e gran donne</l>
<l>ch'a bellezza, a virtù de fidi amanti,</l>
<l>a lunga servitù, più che colonne</l>
<l>io veggo dure, immobili e constanti?</l>
<l>Veggo venir poi l'Avarizia, e ponne</l>
<l>far sì, che par che subito le incanti:</l>
<l>in un dì, senza amor (chi fia che 'l creda?)</l>
<l>a un vecchio, a un brutto, a un mostro le dà in preda.</l>
</lg>
<lg type="ottava"><head>5</head>
<l>Non è senza cagion s'io me ne doglio:</l>
<l>intendami chi può, che m'intend'io.</l>
<l>Né però di proposito mi toglio,</l>
<l>né la materia del mio canto oblio;</l>
<l>ma non più a quel c'ho detto, adattar voglio,</l>
<l>ch'a quel ch'io v'ho da dire, il parlar mio.</l>
<l>Or torniamo a contar del paladino</l>
<l>ch'ad assaggiar il vaso fu vicino.</l>
</lg>
<lg type="ottava"><head>6</head>
<l>Io vi dicea ch'alquanto pensar volle,</l>
<l>prima ch'ai labri il vaso s'appressasse.</l>
<l>Pensò, e poi disse: - Ben sarebbe folle</l>
<l>chi quel che non vorria trovar, cercasse.</l>
<l>Mia donna è donna, et ogni donna è molle:</l>
<l>lasciàn star mia credenza come stasse.</l>
<l>Sin qui m'ha il creder mio giovato, e giova:</l>
<l>che poss'io megliorar per farne prova?</l>
</lg>
<lg type="ottava"><head>7</head>
<l>Potria poco giovare e nuocer molto;</l>
<l>che 'l tentar qualche volta Idio disdegna.</l>
<l>Non so s'in questo io mi sia saggio o stolto;</l>
<l>ma non vo' più saper, che mi convegna.</l>
<l>Or questo vin dinanzi mi sia tolto:</l>
<l>sete non n'ho, né vo' che me ne vegna;</l>
<l>che tal certezza ha Dio più proibita,</l>
<l>ch'al primo padre l'arbor de la vita.</l>
</lg>
<lg type="ottava"><head>8</head>
<l>Che come Adam, poi che gustò del pomo</l>
<l>che Dio con propria bocca gl'interdisse,</l>
<l>da la letizia al pianto fece un tomo,</l>
<l>onde in miseria poi sempre s'afflisse;</l>
<l>così, se de la moglie sua vuol l'uomo</l>
<l>tutto saper quanto ella fece e disse,</l>
<l>cade de l'allegrezze in pianti e in guai,</l>
<l>onde non può più rilevarsi mai. -</l>
</lg>
<lg type="ottava"><head>9</head>
<l>Così dicendo il buon Rinaldo, e intanto</l>
<l>respingendo da sé l'odiato vase,</l>
<l>vide abondare un gran rivo di pianto</l>
<l>dagli occhi del signor di quelle case,</l>
<l>che disse, poi che racchetossi alquanto:</l>
<l>- Sia maledetto chi mi persuase</l>
<l>ch'io facesse la prova, ohimè! di sorte,</l>
<l>che mi levò la dolce mia consorte.</l>
</lg>
<lg type="ottava"><head>10</head>
<l>Perché non ti conobbi già dieci anni,</l>
<l>sì che io mi fossi consigliato teco,</l>
<l>prima che cominciassero gli affanni,</l>
<l>e 'l lungo pianto onde io son quasi cieco?</l>
<l>Ma vo' levarti da la scena i panni;</l>
<l>che 'l mio mal vegghi, e te ne dogli meco:</l>
<l>e ti dirò il principio e l'argumento</l>
<l>del mio non comparabile tormento.</l>
</lg>
<lg type="ottava"><head>11</head>
<l>Qua su lasciasti una città vicina,</l>
<l>a cui fa intorno un chiaro fiume laco,</l>
<l>che poi si stende e in questo Po declina,</l>
<l>e l'origine sua vien di Benaco.</l>
<l>Fu fatta la città, quando a ruina</l>
<l>le mura andâr de l'agenoreo draco.</l>
<l>Quivi nacque io di stirpe assai gentile,</l>
<l>ma in pover tetto e in facultade umìle.</l>
</lg>
<lg type="ottava"><head>12</head>
<l>Se Fortuna di me non ebbe cura</l>
<l>sì che mi desse al nascer mio ricchezza,</l>
<l>al difetto di lei supplì Natura,</l>
<l>che sopra ogni mio ugual mi diè bellezza.</l>
<l>Donne e donzelle già di mia figura</l>
<l>arder più d'una vidi in giovanezza;</l>
<l>ch'io ci seppi accoppiar cortesi modi;</l>
<l>ben che stia mal che l'uom se stesso lodi.</l>
</lg>
<lg type="ottava"><head>13</head>
<l>Ne la nostra cittade era un uom saggio,</l>
<l>di tutte l'arti oltre ogni creder dotto,</l>
<l>che quando chiuse gli occhi al febeo raggio,</l>
<l>contava gli anni suoi cento e ventotto.</l>
<l>Visse tutta sua età solo e selvaggio,</l>
<l>se non l'estrema; che d'Amor condotto,</l>
<l>con premio ottenne una matrona bella,</l>
<l>e n'ebbe di nascosto una cittella.</l>
</lg>
<lg type="ottava"><head>14</head>
<l>E per vietar che simil la figliuola</l>
<l>alla matre non sia, che per mercede</l>
<l>vendé sua castità che valea sola</l>
<l>più che quanto oro al mondo si possiede,</l>
<l>fuor del commercio popular la invola;</l>
<l>et ove più solingo il luogo vede,</l>
<l>questo amplo e bel palagio e ricco tanto</l>
<l>fece fare a' demonii per incanto.</l>
</lg>
<lg type="ottava"><head>15</head>
<l>A vecchie donne e caste fe' nutrire</l>
<l>la figlia qui, ch'in gran beltà poi venne;</l>
<l>né che potesse altr'uom veder, né udire</l>
<l>pur ragionarne in quella età, sostenne.</l>
<l>E perch'avesse esempio da seguire,</l>
<l>ogni pudica donna che mai tenne</l>
<l>contra illicito amor chiuse le sbarre,</l>
<l>ci fe' d'intaglio o di color ritrarre:</l>
</lg>
<lg type="ottava"><head>16</head>
<l>non quelle sol che di virtude amiche</l>
<l>hanno sì il mondo all'età prisca adorno;</l>
<l>di quai la fama per l'istorie antiche</l>
<l>non è per veder mai l'ultimo giorno:</l>
<l>ma nel futuro ancora altre pudiche</l>
<l>che faran bella Italia d'ogn'intorno,</l>
<l>ci fe' ritrarre in lor fattezze conte,</l>
<l>come otto che ne vedi a questa fonte.</l>
</lg>
<lg type="ottava"><head>17</head>
<l>Poi che la figlia al vecchio par matura</l>
<l>sì, che ne possa l'uom cogliere i frutti;</l>
<l>o fosse mia disgrazia o mia aventura,</l>
<l>eletto fui degno di lei fra tutti.</l>
<l>I lati campi oltre alle belle mura,</l>
<l>non meno i pescarecci, che gli asciutti,</l>
<l>che ci son d'ogn'intorno a venti miglia,</l>
<l>mi consegnò per dote de la figlia.</l>
</lg>
<lg type="ottava"><head>18</head>
<l>Ella era bella e costumata tanto,</l>
<l>che più desiderar non si potea.</l>
<l>Di bei trapunti e di riccami, quanto</l>
<l>mai ne sapesse Pallade, sapea.</l>
<l>Vedila andare, odine il suono e 'l canto:</l>
<l>celeste e non mortal cosa parea.</l>
<l>E in modo all'arti liberali attese,</l>
<l>che, quanto il padre, o poco men n'intese.</l>
</lg>
<lg type="ottava"><head>19</head>
<l>Con grande ingegno, e non minor bellezza</l>
<l>che fatta l'avria amabil fin ai sassi,</l>
<l>era giunto un amore, una dolcezza,</l>
<l>che par ch'a rimembrarne il cor mi passi.</l>
<l>Non avea più piacer né più vaghezza,</l>
<l>che d'esser meco ov'io mi stessi o andassi.</l>
<l>Senza aver lite mai stemmo gran pezzo:</l>
<l>l'avemmo poi, per colpa mia, da sezzo.</l>
</lg>
<lg type="ottava"><head>20</head>
<l>Morto il suocero mio dopo cinque anni</l>
<l>ch'io sottoposi il collo al giugal nodo,</l>
<l>non stêro molto a cominciar gli affanni</l>
<l>ch'io sento ancora, e ti dirò in che modo.</l>
<l>Mentre mi richiudea tutto coi vanni</l>
<l>l'amor di questa mia che sì ti lodo,</l>
<l>una femina nobil del paese,</l>
<l>quanto accender si può, di me s'accese.</l>
</lg>
<lg type="ottava"><head>21</head>
<l>Ella sapea d'incanti e di malie</l>
<l>quel che saper ne possa alcuna maga:</l>
<l>rendea la notte chiara, oscuro il die,</l>
<l>fermava il sol, facea la terra vaga.</l>
<l>Non potea trar però le voglie mie,</l>
<l>che le sanassin l'amorosa piaga</l>
<l>col rimedio che dar non le potria</l>
<l>senza alta ingiuria de la donna mia.</l>
</lg>
<lg type="ottava"><head>22</head>
<l>Non perché fosse assai gentile e bella,</l>
<l>né perché sapess'io che sì me amassi,</l>
<l>né per gran don, né per promesse ch'ella</l>
<l>mi fêsse molte, e di continuo instassi,</l>
<l>ottener poté mai ch'una fiammella,</l>
<l>per darla a lei, del primo amor levassi;</l>
<l>ch'a dietro ne traea tutte mie voglie</l>
<l>il conoscermi fida la mia moglie.</l>
</lg>

<lg type="ottava"><head>23</head>
<l>La speme, la credenza, la certezza</l>
<l>che de la fede di mia moglie avea,</l>
<l>m'avria fatto sprezzar quanta bellezza</l>
<l>avesse mai la giovane ledea,</l>
<l>o quanto offerto mai senno e ricchezza</l>
<l>fu al gran pastor de la montagna Idea.</l>
<l>Ma le repulse mie non valean tanto,</l>
<l>che potesson levarmela da canto.</l>
</lg>
<lg type="ottava"><head>24</head>
<l>Un dì che mi trovò fuor del palagio</l>
<l>la maga, che nomata era Melissa,</l>
<l>e mi poté parlare a suo grande agio,</l>
<l>modo trovò da por mia pace in rissa,</l>
<l>e con lo spron di gelosia malvagio</l>
<l>cacciar del cor la fé che v'era fissa.</l>
<l>Comincia a comendar la intenzion mia,</l>
<l>ch'io sia fedele a chi fedel mi sia.</l>
</lg>
<lg type="ottava"><head>25</head>
<l>"Ma che ti sia fedel, tu non puoi dire,</l>
<l>prima che di sua fé prova non vedi.</l>
<l>S'ella non falle, e che potria fallire,</l>
<l>che sia fedel, che sia pudica credi.</l>
<l>Ma se mai senza te non la lasci ire,</l>
<l>se mai vedere altr'uom non le conciedi,</l>
<l>onde hai questa baldanza, che tu dica</l>
<l>e mi vogli affermar che sia pudica?</l>
</lg>
<lg type="ottava"><head>26</head>
<l>Scòstati un poco, scòstati da casa;</l>
<l>fa che le cittadi odano e i villaggi,</l>
<l>che tu sia andato, e ch'ella sia rimasa;</l>
<l>agli amanti dà commodo e ai messaggi.</l>
<l>S'a prieghi, a doni non fia persuasa</l>
<l>di fare al letto maritale oltraggi,</l>
<l>e che, facendol, creda che si cele,</l>
<l>allora dir potrai che sia fedele".</l>
</lg>
<lg type="ottava"><head>27</head>
<l>Con tal parole e simili non cessa</l>
<l>l'incantatrice, fin che mi dispone</l>
<l>che de la donna mia la fede espressa</l>
<l>veder voglia e provare a paragone.</l>
<l>"Ora pogniamo (le soggiungo) ch'essa</l>
<l>sia qual non posso averne opinione:</l>
<l>come potrò di lei poi farmi certo</l>
<l>che sia di punizion degna o di merto?"</l>
</lg>
<lg type="ottava"><head>28</head>
<l>Disse Melissa: "Io ti darò un vasello</l>
<l>fatto da ber, di virtù rara e strana;</l>
<l>qual già per fare accorto il suo fratello</l>
<l>del fallo di Genevra, fe' Morgana.</l>
<l>Chi la moglie ha pudica, bee con quello:</l>
<l>ma non vi può già ber chi l'ha puttana;</l>
<l>che 'l vin, quando lo crede in bocca porre,</l>
<l>tutto si sparge, e fuor nel petto scorre.</l>
</lg>
<lg type="ottava"><head>29</head>
<l>Prima che parti, ne farai la prova,</l>
<l>e per lo creder mio tu berai netto;</l>
<l>che credo ch'ancor netta si ritrova</l>
<l>la moglie tua: pur ne vedrai l'effetto.</l>
<l>Ma s'al ritorno esperienza nuova</l>
<l>poi ne farai, non t'assicuro il petto:</l>
<l>che se tu non lo immolli, e netto béi,</l>
<l>d'ogni marito il più felice sei".</l>
</lg>
<lg type="ottava"><head>30</head>
<l>L'offerta accetto; il vaso ella mi dona:</l>
<l>ne fo la prova, e mi succede a punto;</l>
<l>che, com'era il disio, pudica e buona</l>
<l>la cara moglie mia trovo a quel punto.</l>
<l>Dice Melissa: "Un poco l'abbandona;</l>
<l>per un mese o per duo stanne disgiunto:</l>
<l>poi torna; poi di nuovo il vaso tolli;</l>
<l>prova se bevi, o pur se 'l petto immolli".</l>
</lg>
<lg type="ottava"><head>31</head>
<l>A me duro parea pur di partire;</l>
<l>non perché di sua fé sì dubitassi,</l>
<l>come ch'io non potea duo dì patire,</l>
<l>né un'ora pur, che senza me restassi.</l>
<l>Disse Melissa: "Io ti farò venire</l>
<l>a conoscere il ver con altri passi.</l>
<l>Vo' che muti il parlare e i vestimenti,</l>
<l>e sotto viso altrui te l'appresenti".</l>
</lg>
<lg type="ottava"><head>32</head>
<l>Signor, qui presso una città difende</l>
<l>il Po fra minacciose e fiere corna;</l>
<l>la cui iuridizion di qui si stende</l>
<l>fin dove il mar fugge dal lito e torna.</l>
<l>Cede d'antiquità, ma ben contende</l>
<l>con le vicine in esser ricca e adorna.</l>
<l>Le reliquie troiane la fondaro,</l>
<l>che dal flagello d'Attila camparo.</l>
</lg>
<lg type="ottava"><head>33</head>
<l>Astringe e lenta a questa terra il morso</l>
<l>un cavallier giovene, ricco e bello,</l>
<l>che dietro un giorno a un suo falcone iscorso,</l>
<l>essendo capitato entro il mio ostello,</l>
<l>vide la donna, e sì nel primo occorso</l>
<l>gli piacque, che nel cor portò il suggello;</l>
<l>né cessò molte pratice far poi,</l>
<l>per inchinarla ai desiderii suoi.</l>
</lg>
<lg type="ottava"><head>34</head>
<l>Ella gli fece dar tante repulse,</l>
<l>che più tentarla al fine egli non vòlse;</l>
<l>ma la beltà di lei, ch'Amor vi sculse,</l>
<l>di memoria però non se gli tolse.</l>
<l>Tanto Melissa allosingommi e mulse,</l>
<l>ch'a tor la forma di colui mi volse;</l>
<l>e mi mutò (né so ben dirti come)</l>
<l>di faccia, di parlar, d'occhi e di chiome.</l>
</lg>
<lg type="ottava"><head>35</head>
<l>Già con mia moglie avendo simulato</l>
<l>d'esser partito e gitone in Levante,</l>
<l>nel giovene amator così mutato</l>
<l>l'andar, la voce, l'abito e 'l sembiante,</l>
<l>me ne ritorno, et ho Melissa a lato,</l>
<l>che s'era trasformata, e parea un fante;</l>
<l>e le più ricche gemme avea con lei,</l>
<l>che mai mandassin gl'Indi o gli Eritrei.</l>
</lg>
<lg type="ottava"><head>36</head>
<l>Io che l'uso sapea del mio palagio,</l>
<l>entro sicuro, e vien Melissa meco;</l>
<l>e madonna ritrovo a sì grande agio,</l>
<l>che non ha né scudier né donna seco.</l>
<l>I miei prieghi le espongo, indi il malvagio</l>
<l>stimulo inanzi del mal far le arreco:</l>
<l>i rubini, i diamanti e gli smeraldi,</l>
<l>che mosso arebbon tutti i cor più saldi.</l>
</lg>
<lg type="ottava"><head>37</head>
<l>E le dico che poco è questo dono</l>
<l>verso quel che sperar da me dovea:</l>
<l>de la commodità poi le ragiono,</l>
<l>che, non v'essendo il suo marito, avea:</l>
<l>e le ricordo che gran tempo sono</l>
<l>stato suo amante, com'ella sapea;</l>
<l>e che l'amar mio lei con tanta fede</l>
<l>degno era avere al fin qualche mercede.</l>
</lg>
<lg type="ottava"><head>38</head>
<l>Turbossi nel principio ella non poco,</l>
<l>divenne rossa, et ascoltar non volle;</l>
<l>ma il veder fiammeggiar poi, come fuoco,</l>
<l>le belle gemme, il duro cor fe' molle:</l>
<l>e con parlar rispose breve e fioco,</l>
<l>quel che la vita a rimembrar mi tolle;</l>
<l>che mi compiaceria, quando credesse</l>
<l>ch'altra persona mai nol risapesse.</l>
</lg>
<lg type="ottava"><head>39</head>
<l>Fu tal risposta un venenato telo</l>
<l>di che me ne senti' l'alma traffissa:</l>
<l>per l'ossa andommi e per le vene un gielo;</l>
<l>ne le fauci restò la voce fissa.</l>
<l>Levando allora del suo incanto il velo,</l>
<l>ne la mia forma mi tornò Melissa.</l>
<l>Pensa di che color dovesse farsi,</l>
<l>ch'in tanto error da me vide trovarsi.</l>
</lg>
<lg type="ottava"><head>40</head>
<l>Divenimmo ambi di color di morte,</l>
<l>muti ambi, ambi restiàn con gli occhi bassi.</l>
<l>Potei la lingua a pena aver sì forte,</l>
<l>e tanta voce a pena, ch'io gridassi:</l>
<l>"Me tradiresti dunque tu, consorte,</l>
<l>quando tu avessi chi 'l mio onor comprassi?"</l>
<l>Altra risposta darmi ella non puote,</l>
<l>che di rigar di lacrime le gote.</l>
</lg>
<lg type="ottava"><head>41</head>
<l>Ben la vergogna è assai, ma più lo sdegno</l>
<l>ch'ella ha, da me veder farsi quella onta;</l>
<l>e multiplica sì senza ritegno,</l>
<l>ch'in ira al fine e in crudele odio monta.</l>
<l>Da me fuggirsi tosto fa disegno;</l>
<l>e ne l'ora che 'l Sol del carro smonta,</l>
<l>al fiume corre, e in una sua barchetta</l>
<l>si fa calar tutta la notte in fretta:</l>
</lg>
<lg type="ottava"><head>42</head>

<l>e la matina s'appresenta avante</l>
<l>al cavallier che l'avea un tempo amata,</l>
<l>sotto il cui viso, sotto il cui sembiante</l>
<l>fu contra l'onor mio da me tentata.</l>
<l>A lui che n'era stato et era amante,</l>
<l>creder si può che fu la giunta grata.</l>
<l>Quindi ella mi fe' dir ch'io non sperassi</l>
<l>che mai più fosse mia, né più m'amassi.</l>
</lg>
<lg type="ottava"><head>43</head>
<l>Ah lasso! da quel dì con lui dimora</l>
<l>in gran piacere, e di me prende giuoco;</l>
<l>et io del mal che procacciammi allora,</l>
<l>ancor languisco, e non ritrovo loco.</l>
<l>Cresce il mal sempre, e giusto è ch'io ne muora;</l>
<l>e resta omai da consumarci poco.</l>
<l>Ben credo che 'l primo anno sarei morto,</l>
<l>se non mi dava aiuto un sol conforto.</l>
</lg>
<lg type="ottava"><head>44</head>
<l>Il conforto ch'io prendo, è che di quanti</l>
<l>per dieci anni mai fur sotto al mio tetto</l>
<l>(ch'a tutti questo vaso ho messo inanti),</l>
<l>non ne trovo un che non s'immolli il petto.</l>
<l>Aver nel caso mio compagni tanti</l>
<l>mi dà fra tanto mal qualche diletto.</l>
<l>Tu tra infiniti sol sei stato saggio,</l>
<l>che far negasti il periglioso saggio.</l>
</lg>
<lg type="ottava"><head>45</head>
<l>Il mio voler cercare oltre alla meta</l>
<l>che de la donna sua cercar si deve,</l>
<l>fa che mai più trovare ora quieta</l>
<l>non può la vita mia, sia lunga o breve.</l>
<l>Di ciò Melissa fu a principio lieta:</l>
<l>ma cessò tosto la sua gioia lieve;</l>
<l>ch'essendo causa del mio mal stata ella,</l>
<l>io l'odiai sì, che non potea vedella.</l>
</lg>
<lg type="ottava"><head>46</head>
<l>Ella d'esser odiata impaziente</l>
<l>da me che dicea amar più che sua vita,</l>
<l>ove donna restarne immantinente</l>
<l>creduto avea, che l'altra ne fosse ita;</l>
<l>per non aver sua doglia sì presente,</l>
<l>non tardò molto a far di qui partita;</l>
<l>e in modo abbandonò questo paese,</l>
<l>che dopo mai per me non se n'intese. -</l>
</lg>
<lg type="ottava"><head>47</head>
<l>Così narrava il mesto cavalliero:</l>
<l>e quando fine alla sua istoria pose,</l>
<l>Rinaldo alquanto ste' sopra pensiero,</l>
<l>da pietà vinto, e poi così rispose:</l>
<l>- Mal consiglio ti diè Melissa in vero,</l>
<l>che d'attizzar le vespe ti propose;</l>
<l>e tu fusti a cercar poco avveduto</l>
<l>quel che tu avresti non trovar voluto.</l>
</lg>
<lg type="ottava"><head>48</head>
<l>Se d'avarizia la tua donna vinta</l>
<l>a voler fede romperti fu indutta,</l>
<l>non t'ammirar: né prima ella né quinta</l>
<l>fu de le donne prese in sì gran lutta;</l>
<l>e mente via più salda ancora è spinta</l>
<l>per minor prezzo a far cosa più brutta.</l>
<l>Quanti uomini odi tu, che già per oro</l>
<l>han traditi padroni e amici loro?</l>
</lg>
<lg type="ottava"><head>49</head>
<l>Non dovevi assalir con sì fiere armi,</l>
<l>se bramavi veder farle difesa.</l>
<l>Non sai tu, contra l'oro, che né i marmi</l>
<l>né 'l durissimo acciar sta alla contesa?</l>
<l>Che più fallasti tu a tentarla parmi,</l>
<l>di lei che così tosto restò presa.</l>
<l>Se te altretanto avesse ella tentato,</l>
<l>non so se tu più saldo fossi stato. -</l>
</lg>
<lg type="ottava"><head>50</head>
<l>Qui Rinaldo fe' fine, e da la mensa</l>
<l>levossi a un tempo, e domandò dormire;</l>
<l>che riposare un poco, e poi si pensa</l>
<l>inanzi al dì d'un'ora o due partire.</l>
<l>Ha poco tempo, e 'l poco c'ha, dispensa</l>
<l>con gran misura, e invan nol lascia gire.</l>
<l>Il signor di là dentro, a suo piacere,</l>
<l>disse, che si potea porre a giacere;</l>
</lg>
<lg type="ottava"><head>51</head>
<l>ch'apparecchiata era la stanza e 'l letto:</l>
<l>ma che se volea far per suo consiglio,</l>
<l>tutta notte dormir potria a diletto,</l>
<l>e dormendo avanzarsi qualche miglio.</l>
<l>- Acconciar ti farò (disse) un legnetto,</l>
<l>con che volando, e senz'alcun periglio</l>
<l>tutta notte dormendo vo' che vada,</l>
<l>e una giornata avanzi de la strada. -</l>
</lg>
<lg type="ottava"><head>52</head>
<l>La proferta a Rinaldo accettar piacque,</l>
<l>e molto ringraziò l'oste cortese:</l>
<l>poi senza indugio là, dove ne l'acque</l>
<l>da' naviganti era aspettato, scese.</l>
<l>Quivi a grande agio riposato giacque,</l>
<l>mentre il corso del fiume il legno prese,</l>
<l>che da sei remi spinto, lieve e snello</l>
<l>pel fiume andò, come per l'aria augello.</l>
</lg>
<lg type="ottava"><head>53</head>
<l>Così tosto come ebbe il capo chino,</l>
<l>il cavallier di Francia adormentosse;</l>
<l>imposto avendo già, come vicino</l>
<l>giungea a Ferrara, che svegliato fosse.</l>
<l>Restò Melara nel lito mancino;</l>
<l>nel lito destro Sermide restosse:</l>
<l>Figarolo e Stellata il legno passa,</l>
<l>ove le corna il Po iracondo abbassa.</l>
</lg>
<lg type="ottava"><head>54</head>
<l>De le due corna il nocchier prese il destro,</l>
<l>e lasciò andar verso Vinegia il manco;</l>
<l>passò il Bondeno: e già il color cilestro</l>
<l>si vedea in oriente venir manco,</l>
<l>che votando di fior tutto il canestro,</l>
<l>l'Aurora vi facea vermiglio e bianco;</l>
<l>quando, lontan scoprendo di Tealdo</l>
<l>ambe le ròcche, il capo alzò Rinaldo.</l>
</lg>
<lg type="ottava"><head>55</head>
<l>- O città bene aventurosa (disse),</l>
<l>di cui già Malagigi, il mio cugino,</l>
<l>contemplando le stelle erranti e fisse,</l>
<l>e constringendo alcun spirto indovino,</l>
<l>nei secoli futuri mi predisse</l>
<l>(già ch'io facea con lui questo camino)</l>
<l>ch'ancor la gloria tua salirà tanto,</l>
<l>ch'avrai di tutta Italia il pregio e 'l vanto. -</l>
</lg>
<lg type="ottava"><head>56</head>
<l>Così dicendo, e pur tuttavia in fretta</l>
<l>su quel battel che parea aver le penne,</l>
<l>scorrendo il re de' fiumi, all'isoletta</l>
<l>ch'alla cittade è più propinqua, venne:</l>
<l>e ben che fosse allora erma e negletta,</l>
<l>pur s'allegrò di rivederla, e fenne</l>
<l>non poca festa; che sapea quanto ella,</l>
<l>volgendo gli anni, saria ornata e bella.</l>
</lg>
<lg type="ottava"><head>57</head>
<l>Altra fiata che fe' questa via,</l>
<l>udì da Malagigi, il qual seco era,</l>
<l>che settecento volte che si sia</l>
<l>girata col monton la quarta sfera,</l>
<l>questa la più ioconda isola fia</l>
<l>di quante cinga mar, stagno o riviera;</l>
<l>sì che, veduta lei, non sarà ch'oda</l>
<l>dar più alla patria di Nausicaa loda.</l>
</lg>
<lg type="ottava"><head>58</head>
<l>Udì che di bei tetti posta inante</l>
<l>sarebbe a quella sì a Tiberio cara;</l>
<l>che cederian l'Esperide alle piante</l>
<l>ch'avria il bel loco, d'ogni sorte rara;</l>
<l>che tante spezie d'animali, quante</l>
<l>vi fien, né in mandra Circe ebbe né in hara;</l>
<l>che v'avria con le Grazie e con Cupido</l>
<l>Venere stanza, e non più in Cipro o in Gnido:</l>
</lg>
<lg type="ottava"><head>59</head>
<l>e che sarebbe tal per studio e cura</l>
<l>di chi al sapere et al potere unita</l>
<l>la voglia avendo, d'argini e di mura</l>
<l>avria sì ancor la sua città munita,</l>
<l>che contra tutto il mondo star sicura</l>
<l>potria, senza chiamar di fuori aita;</l>
<l>e che d'Ercol figliuol, d'Ercol sarebbe</l>
<l>padre il signor che questo e quel far debbe.</l>
</lg>
<lg type="ottava"><head>60</head>
<l>Così venìa Rinaldo ricordando</l>
<l>quel che già il suo cugin detto gli avea,</l>
<l>de le future cose divinando,</l>
<l>che spesso conferir seco solea.</l>
<l>E tuttavia l'umil città mirando:</l>
<l>- Come esser può ch'ancor (seco dicea)</l>
<l>debban così fiorir queste paludi</l>
<l>de tutti i liberali e degni studi?</l>
</lg>
<lg type="ottava"><head>61</head>
<l>e crescer abbia di sì piccol borgo</l>
<l>ampla cittade e di sì gran bellezza?</l>
<l>e ciò ch'intorno è tutto stagno e gorgo,</l>
<l>sien lieti e pieni campi di ricchezza?</l>
<l>Città, sin ora a riverire assorgo</l>
<l>l'amor, la cortesia, la gentilezza</l>
<l>de' tuoi signori, e gli onorati pregi</l>
<l>dei cavallier, dei cittadini egregi.</l>
</lg>
<lg type="ottava"><head>62</head>
<l>L'ineffabil bontà del Redentore,</l>
<l>de' tuoi principi il senno e la iustizia,</l>
<l>sempre con pace, sempre con amore</l>
<l>ti tenga in abondanzia et in letizia;</l>
<l>e ti difenda contra ogni furore</l>
<l>de' tuoi nimici, e scuopra lor malizia:</l>
<l>del tuo contento ogni vicino arrabbi,</l>
<l>più tosto che tu invidia ad alcuno abbi. -</l>
</lg>
<lg type="ottava"><head>63</head>
<l>Mentre Rinaldo così parla, fende</l>
<l>con tanta fretta il suttil legno l'onde,</l>
<l>che con maggiore a logoro non scende</l>
<l>falcon ch'al grido del padron risponde.</l>
<l>Del destro corno il destro ramo prende</l>
<l>quindi il nocchiero, e mura e tetti asconde:</l>
<l>San Georgio a dietro, a dietro s'allontana</l>
<l>la torre e de la Fossa e di Gaibana.</l>
</lg>
<lg type="ottava"><head>64</head>
<l>Rinaldo, come accade ch'un pensiero</l>
<l>un altro dietro, e quello un altro mena,</l>
<l>si venne a ricordar del cavalliero</l>
<l>nel cui palagio fu la sera a cena;</l>
<l>che per questa cittade, a dire il vero,</l>
<l>avea giusta cagion di stare in pena:</l>
<l>e ricordossi del vaso da bere,</l>
<l>che mostra altrui l'error de la mogliere;</l>
</lg>
<lg type="ottava"><head>65</head>
<l>e ricordossi insieme de la prova</l>
<l>che d'aver fatta il cavallier narrolli;</l>
<l>che di quanti avea esperti, uomo non trova</l>
<l>che bea nel vaso, e 'l petto non s'immolli.</l>
<l>Or si pente, or tra sé dice: - E' mi giova</l>
<l>ch'a tanto paragon venir non volli.</l>
<l>Riuscendo, accertava il creder mio;</l>
<l>non riuscendo, a che partito era io?</l>
</lg>
<lg type="ottava"><head>66</head>
<l>Gli è questo creder mio, come io l'avessi</l>
<l>ben certo, e poco accrescer lo potrei:</l>
<l>sì che, s'al paragon mi succedessi,</l>
<l>poco il meglio saria ch'io ne trarrei;</l>
<l>ma non già poco il mal, quando vedessi</l>
<l>quel di Clarice mia, ch'io non vorrei.</l>
<l>Metter saria mille contra uno a giuoco;</l>
<l>che perder si può molto, e acquistar poco. -</l>
</lg>
<lg type="ottava"><head>67</head>
<l>Stando in questo pensoso il cavalliero</l>
<l>di Chiaramonte, e non alzando il viso,</l>
<l>con molta attenzion fu da un nocchiero</l>
<l>che gli era incontra, riguardato fiso:</l>
<l>e perché di veder tutto il pensiero</l>
<l>che l'occupava tanto, gli fu aviso,</l>
<l>come uom che ben parlava et avea ardire,</l>
<l>a seco ragionar lo fece uscire.</l>
</lg>
<lg type="ottava"><head>68</head>
<l>La somma fu del lor ragionamento,</l>
<l>che colui malaccorto era ben stato,</l>
<l>che ne la moglie sua l'esperimento</l>
<l>maggior che può far donna, avea tentato;</l>
<l>che quella che da l'oro e da l'argento</l>
<l>difende il cor di pudicizia armato,</l>
<l>tra mille spade via più facilmente</l>
<l>difenderallo, e in mezzo al fuoco ardente.</l>
</lg>
<lg type="ottava"><head>69</head>
<l>Il nocchier suggiungea: - Ben gli dicesti,</l>
<l>che non dovea offerirle sì gran doni;</l>
<l>che contrastare a questi assalti e a questi</l>
<l>colpi non sono tutti i petti buoni.</l>
<l>Non so se d'una giovane intendesti</l>
<l>(ch'esser pò che tra voi se ne ragioni),</l>
<l>che nel medesmo error vide il consorte,</l>
<l>di ch'esso avea lei condannata a morte.</l>
</lg>
<lg type="ottava"><head>70</head>
<l>Dovea in memoria avere il signor mio,</l>
<l>che l'oro e 'l premio ogni durezza inchina;</l>
<l>ma, quando bisognò, l'ebbe in oblio,</l>
<l>et ei si procacciò la sua ruina.</l>
<l>Così sapea lo esempio egli, com'io,</l>
<l>che fu in questa città di qui vicina,</l>
<l>sua patria e mia, che 'l lago e la palude</l>
<l>del rifrenato Menzo intorno chiude:</l>
</lg>
<lg type="ottava"><head>71</head>
<l>d'Adonio voglio dir, che 'l ricco dono</l>
<l>fe' alla moglie del giudice, d'un cane. -</l>
<l>- Di questo (disse il paladino) il suono</l>
<l>non passa l'Alpe, e qui tra voi rimane;</l>
<l>perché né in Francia, né dove ito sono,</l>
<l>parlar n'udi' ne le contrade estrane:</l>
<l>sì che di' pur, se non t'incresce il dire;</l>
<l>che volentieri io mi t'acconcio a udire. -</l>
</lg>
<lg type="ottava"><head>72</head>
<l>Il nocchier cominciò: - Già fu di questa</l>
<l>terra un Anselmo di famiglia degna,</l>
<l>che la sua gioventù con lunga vesta</l>
<l>spese in saper ciò ch'Ulpiano insegna;</l>
<l>e di nobil progenie, bella e onesta</l>
<l>moglie cercò, ch'al grado suo convegna;</l>
<l>e d'una terra quindi non lontana</l>
<l>n'ebbe una di bellezza sopraumana;</l>
</lg>
<lg type="ottava"><head>73</head>
<l>e di bei modi e tanto graziosi,</l>
<l>che parea tutto amore e leggiadria;</l>
<l>e di molto più forse, ch'ai riposi,</l>
<l>ch'allo stato di lui non convenia.</l>
<l>Tosto che l'ebbe, quanti mai gelosi</l>
<l>al mondo fur, passò di gelosia:</l>
<l>non già ch'altra cagion gli ne desse ella,</l>
<l>che d'esser troppo accorta e troppo bella.</l>
</lg>
<lg type="ottava"><head>74</head>
<l>Ne la città medesma un cavalliero</l>
<l>era d'antiqua e d'onorata gente,</l>
<l>che discendea da quel lignaggio altiero</l>
<l>ch'uscì d'una mascella di serpente,</l>
<l>onde già Manto, e chi con essa fêro</l>
<l>la patria mia, disceser similmente.</l>
<l>Il cavallier, ch'Adonio nominosse,</l>
<l>di questa bella donna inamorosse.</l>
</lg>
<lg type="ottava"><head>75</head>
<l>E per venire a fin di questo amore,</l>
<l>a spender cominciò senza ritegno</l>
<l>in vestire, in conviti, in farsi onore,</l>
<l>quanto può farsi un cavallier più degno.</l>
<l>Il tesor di Tiberio imperatore</l>
<l>non saria stato a tante spese al segno.</l>
<l>Io credo ben che non passâr duo verni,</l>
<l>ch'egli uscì fuor di tutti i ben paterni.</l>
</lg>
<lg type="ottava"><head>76</head>
<l>La casa ch'era dianzi frequentata</l>
<l>matina e sera tanto dagli amici,</l>
<l>sola restò, tosto che fu privata</l>
<l>di starne, di fagian, di coturnici.</l>
<l>Egli che capo fu de la brigata,</l>
<l>rimase dietro, e quasi fra mendici.</l>
<l>Pensò, poi ch'in miseria era venuto,</l>
<l>d'andare ove non fosse conosciuto.</l>
</lg>
<lg type="ottava"><head>77</head>
<l>Con questa intenzione una mattina,</l>
<l>senza far motto altrui, la patria lascia;</l>
<l>e con sospiri e lacrime camina</l>
<l>lungo lo stagno che le mura fascia.</l>
<l>La donna che del cor gli era regina,</l>
<l>già non oblia per la seconda ambascia.</l>
<l>Ecco un'alta aventura che lo viene</l>
<l>di sommo male a porre in sommo bene.</l>
</lg>
<lg type="ottava"><head>78</head>
<l>Vede un villan che con un gran bastone</l>
<l>intorno alcuni sterpi s'affatica.</l>
<l>Quivi Adonio si ferma, e la cagione</l>
<l>di tanto travagliar vuol che gli dica.</l>
<l>Disse il villan, che dentro a quel macchione</l>
<l>veduto avea una serpe molto antica,</l>
<l>di che più lunga e grossa a' giorni suoi</l>
<l>non vide, né credea mai veder poi;</l>
</lg>
<lg type="ottava"><head>79</head>
<l>e che non si voleva indi partire,</l>
<l>che non l'avesse ritrovata e morta.</l>
<l>Come Adonio lo sente così dire,</l>
<l>con poca pazienza lo sopporta.</l>
<l>Sempre solea le serpi favorire;</l>
<l>che per insegna il sangue suo le porta</l>
<l>in memoria ch'uscì sua prima gente</l>
<l>de' denti seminati di serpente.</l>
</lg>
<lg type="ottava"><head>80</head>
<l>E disse e fece col villano in guisa</l>
<l>che, suo mal grado, abbandonò l'impresa;</l>
<l>sì che da lui non fu la serpe uccisa,</l>
<l>né più cercata, né altrimenti offesa.</l>
<l>Adonio ne va poi dove s'avisa</l>
<l>che sua condizion sia meno intesa;</l>
<l>e dura con disagio e con affanno</l>
<l>fuor de la patria appresso al settimo anno.</l>
</lg>
<lg type="ottava"><head>81</head>
<l>Né mai per lontananza, né strettezza</l>
<l>del viver, che i pensier non lascia ir vaghi,</l>
<l>cessa Amor che sì gli ha la mano avezza,</l>
<l>ch'ognor non li arda il core, ognor impiaghi.</l>
<l>È forza al fin che torni alla bellezza</l>
<l>che son di riveder sì gli occhi vaghi.</l>
<l>Barbuto, afflitto, e assai male in arnese,</l>
<l>là donde era venuto, il camin prese.</l>
</lg>
<lg type="ottava"><head>82</head>
<l>In questo tempo alla mia patria accade</l>
<l>mandare uno oratore al Padre santo,</l>
<l>che resti appresso alla sua Santitade</l>
<l>per alcun tempo, e non fu detto quanto.</l>
<l>Gettan la sorte, e nel giudice cade.</l>
<l>Oh giorno a lui cagion sempre di pianto!</l>
<l>Fe' scuse, pregò assai, diede e promesse</l>
<l>per non partirsi; e al fin sforzato cesse.</l>
</lg>
<lg type="ottava"><head>83</head>
<l>Non gli parea crudele e duro manco</l>
<l>a dover sopportar tanto dolore,</l>
<l>che se veduto aprir s'avesse il fianco,</l>
<l>e vedutosi trar con mano il core.</l>
<l>Di geloso timor pallido e bianco</l>
<l>per la sua donna, mentre staria fuore,</l>
<l>lei con quei modi che giovar si crede,</l>
<l>supplice priega a non mancar di fede:</l>
</lg>
<lg type="ottava"><head>84</head>
<l>dicendole ch'a donna né bellezza,</l>
<l>né nobiltà, né gran fortuna basta,</l>
<l>sì che di vero onor monti in altezza,</l>
<l>se per nome e per opre non è casta;</l>
<l>e che quella virtù via più si prezza,</l>
<l>che di sopra riman quando contrasta,</l>
<l>e ch'or gran campo avria per questa absenza,</l>
<l>di far di pudicizia esperienza.</l>
</lg>
<lg type="ottava"><head>85</head>
<l>Con tai le cerca et altre assai parole</l>
<l>persuader ch'ella gli sia fedele.</l>
<l>De la dura partita ella si duole,</l>
<l>con che lacrime, oh Dio! con che querele!</l>
<l>E giura che più tosto oscuro il sole</l>
<l>vedrassi, che gli sia mai sì crudele,</l>
<l>che rompa fede; e che vorria morire</l>
<l>più tosto ch'aver mai questo desire.</l>
</lg>
<lg type="ottava"><head>86</head>
<l>Ancor ch'a sue promesse e a suoi scongiuri</l>
<l>desse credenza e si achetasse alquanto,</l>
<l>non resta che più intender non procuri,</l>
<l>e che materia non procacci al pianto.</l>
<l>Avea uno amico suo, che dei futuri</l>
<l>casi predir teneva il pregio e 'l vanto;</l>
<l>e d'ogni sortilegio e magica arte,</l>
<l>o il tutto, o ne sapea la maggior parte.</l>
</lg>
<lg type="ottava"><head>87</head>
<l>Diegli, pregando, di vedere assunto,</l>
<l>se la sua moglie, nominata Argia,</l>
<l>nel tempo che da lei starà disgiunto,</l>
<l>fedele e casta, o pel contrario fia.</l>
<l>Colui da prieghi vinto, tolle il punto,</l>
<l>il ciel figura come par che stia.</l>
<l>Anselmo il lascia in opra, e l'altro giorno</l>
<l>a lui per la risposta fa ritorno.</l>
</lg>
<lg type="ottava"><head>88</head>
<l>L'astrologo tenea le labra chiuse,</l>
<l>per non dire al dottor cosa che doglia,</l>
<l>e cerca di tacer con molte scuse.</l>
<l>Quando pur del suo mal vede c'ha voglia,</l>
<l>che gli romperà fede gli concluse,</l>
<l>tosto ch'egli abbia il piè fuor de la soglia,</l>
<l>non da bellezza né da prieghi indotta,</l>
<l>ma da guadagno e da prezzo corrotta.</l>
</lg>
<lg type="ottava"><head>89</head>
<l>Giunte al timore, al dubbio ch'avea prima,</l>
<l>queste minaccie dei superni moti,</l>
<l>come gli stesse il cor, tu stesso stima,</l>
<l>se d'amor gli accidenti ti son noti.</l>
<l>E sopra ogni mestizia che l'opprima,</l>
<l>e che l'afflitta mente aggiri e arruoti,</l>
<l>è 'l saper come, vinta d'avarizia,</l>
<l>per prezzo abbia a lasciar sua pudicizia.</l>
</lg>
<lg type="ottava"><head>90</head>
<l>Or per far quanti potea far ripari</l>
<l>da non lasciarla in quel error cadere</l>
<l>(perché il bisogno a dispogliar gli altari</l>
<l>tra' l'uom talvolta, che sel trova avere),</l>
<l>ciò che tenea di gioie e di danari</l>
<l>(che n'avea somma) pose in suo potere:</l>
<l>rendite e frutti d'ogni possessione,</l>
<l>e ciò c'ha al mondo, in man tutto le pone.</l>
</lg>
<lg type="ottava"><head>91</head>
<l>"Con facultade (disse) che ne' tuoi</l>
<l>non sol bisogni te li goda e spenda,</l>
<l>ma che ne possi far ciò che ne vuoi,</l>
<l>li consumi, li getti, e doni e venda;</l>
<l>altro conto saper non ne vo' poi,</l>
<l>pur che, qual ti lascio or, tu mi ti renda:</l>
<l>pur che, come or tu sei, mi sie rimasa</l>
<l>fa che io non trovi né poder né casa".</l>
</lg>
<lg type="ottava"><head>92</head>
<l>La prega che non faccia, se non sente</l>
<l>ch'egli ci sia, ne la città dimora;</l>
<l>ma ne la villa, ove più agiatamente</l>
<l>viver potrà d'ogni commercio fuora.</l>
<l>Questo dicea, però che l'umil gente</l>
<l>che nel gregge o ne' campi gli lavora,</l>
<l>non gli era aviso che le caste voglie</l>
<l>contaminar potessero alla moglie.</l>
</lg>
<lg type="ottava"><head>93</head>
<l>Tenendo tuttavia le belle braccia</l>
<l>al timido marito al collo Argia,</l>
<l>e di lacrime empiendogli la faccia,</l>
<l>ch'un fiumicel dagli occhi le n'uscia;</l>
<l>s'attrista che colpevole la faccia,</l>
<l>come di fé mancata già gli sia;</l>
<l>che questa sua sospizion procede,</l>
<l>perché non ha ne la sua fede fede.</l>
</lg>
<lg type="ottava"><head>94</head>
<l>Troppo sarà, s'io voglio ir rimembrando</l>
<l>ciò ch'al partir da tramendua sia detto.</l>
<l>"Il mio onor (dice al fin) ti raccomando":</l>
<l>piglia licenzia, e partesi in effetto;</l>
<l>e ben si sente veramente, quando</l>
<l>volge il cavallo, uscire il cor del petto.</l>
<l>Ella lo segue, quanto seguir puote,</l>
<l>con gli occhi che le rigano le gote.</l>
</lg>
<lg type="ottava"><head>95</head>
<l>Adonio intanto misero e tapino,</l>
<l>e (come io dissi) pallido e barbuto,</l>
<l>verso la patria avea preso il camino,</l>
<l>sperando di non esser conosciuto.</l>
<l>Sul lago giunse alla città vicino,</l>
<l>là dove avea dato alla biscia aiuto,</l>
<l>ch'era assediata entro la macchia forte</l>
<l>da quel villan che por la volea a morte.</l>
</lg>
<lg type="ottava"><head>96</head>
<l>Quivi arrivando in su l'aprir del giorno,</l>
<l>ch'ancor splendea nel cielo alcuna stella,</l>
<l>si vede in peregrino abito adorno</l>
<l>venir pel lito incontra una donzella</l>
<l>in signoril sembiante, ancor ch'intorno</l>
<l>non l'apparisse né scudier né ancella.</l>
<l>Costei con grata vista lo raccolse,</l>
<l>e poi la lingua a tai parole sciolse:</l>
</lg>
<lg type="ottava"><head>97</head>
<l>"Se ben non mi conosci, o cavalliero,</l>
<l>son tua parente, e grande obligo t'aggio:</l>
<l>parente son, perché da Cadmo fiero</l>
<l>scende d'amenduo noi l'alto lignaggio.</l>
<l>Io son la fata Manto, che 'l primiero</l>
<l>sasso messi a fondar questo villaggio;</l>
<l>e dal mio nome (come ben forse hai</l>
<l>contare udito) Mantua la nomai.</l>
</lg>
<lg type="ottava"><head>98</head>
<l>De le fate io son una; et il fatale</l>
<l>stato per farti anco saper ch'importe,</l>
<l>nascemo a un punto, che d'ogn'altro male</l>
<l>siamo capaci, fuor che de la morte.</l>
<l>Ma giunto è con questo essere immortale</l>
<l>condizion non men del morir forte;</l>
<l>ch'ogni settimo giorno ogniuna è certa</l>
<l>che la sua forma in biscia si converta.</l>
</lg>
<lg type="ottava"><head>99</head>
<l>Il vedersi coprir del brutto scoglio,</l>
<l>e gir serpendo, è cosa tanto schiva,</l>
<l>che non è pare al mondo altro cordoglio;</l>
<l>tal che bestemmia ogniuna d'esser viva.</l>
<l>E l'obligo ch'io t'ho (perché ti voglio</l>
<l>insiememente dire onde deriva),</l>
<l>tu saprai che quel dì, per esser tali,</l>
<l>siamo a periglio d'infiniti mali.</l>
</lg>
<lg type="ottava"><head>100</head>
<l>Non è sì odiato altro animale in terra,</l>
<l>come la serpe; e noi, che n'abbiàn faccia,</l>
<l>patimo da ciascuno oltraggio e guerra;</l>
<l>che chi ne vede, ne percuote e caccia.</l>
<l>Se non troviamo ove tornar sotterra,</l>
<l>sentiamo quanto pesa altrui le braccia.</l>
<l>Meglio saria poter morir, che rotte</l>
<l>e storpiate restar sotto le botte.</l>
</lg>
<lg type="ottava"><head>101</head>
<l>L'obligo ch'io t'ho grande, è ch'una volta</l>
<l>che tu passavi per quest'ombre amene,</l>
<l>per te di mano fui d'un villan tolta,</l>
<l>che gran travagli m'avea dati e pene.</l>
<l>Se tu non eri, io non andava asciolta,</l>
<l>ch'io non portassi rotto e capo e schene,</l>
<l>e che sciancata non restassi e storta,</l>
<l>se ben non vi potea rimaner morta:</l>
</lg>
<lg type="ottava"><head>102</head>
<l>perché quei giorni che per terra il petto</l>
<l>traemo avvolte in serpentile scorza,</l>
<l>il ciel ch'in altri tempi è a noi suggetto,</l>
<l>niega ubbidirci, e prive siàn di forza.</l>
<l>In altri tempi ad un sol nostro detto</l>
<l>il sol si ferma e la sua luce ammorza;</l>
<l>l'immobil terra gira e muta loco;</l>
<l>s'infiamma il ghiaccio, e si congela il fuoco.</l>
</lg>
<lg type="ottava"><head>103</head>
<l>Ora io son qui per renderti mercede</l>
<l>del beneficio che mi festi allora.</l>
<l>Nessuna grazia indarno or mi si chiede</l>
<l>ch'io son del manto viperino fuora.</l>
<l>Tre volte più che di tuo padre erede</l>
<l>non rimanesti, io ti fo ricco or ora:</l>
<l>né vo' che mai più povero diventi,</l>
<l>ma quanto spendi più, che più augumenti.</l>
</lg>
<lg type="ottava"><head>104</head>
<l>E perché so che ne l'antiquo nodo,</l>
<l>in che già Amor t'avinse, anco ti trovi,</l>
<l>voglioti dimostrar l'ordine e 'l modo</l>
<l>ch'a disbramar tuoi desiderii giovi.</l>
<l>Io voglio, or che lontano il marito odo,</l>
<l>che senza indugio il mio consiglio provi;</l>
<l>vadi a trovar la donna che dimora</l>
<l>fuori alla villa, e sarò teco io ancora".</l>
</lg>
<lg type="ottava"><head>105</head>
<l>E seguitò narrandogli in che guisa</l>
<l>alla sua donna vuol che s'appresenti;</l>
<l>dico come vestir, come precisa-</l>
<l>mente abbia a dir, come la prieghi e tenti;</l>
<l>e che forma essa vuol pigliar, devisa;</l>
<l>che, fuor che 'l giorno ch'erra tra serpenti,</l>
<l>in tutti gli altri si può far, secondo</l>
<l>che più le pare, in quante forme ha il mondo.</l>
</lg>
<lg type="ottava"><head>106</head>
<l>Messe in abito lui di peregrino</l>
<l>il qual per Dio di porta in porta accatti:</l>
<l>mutosse ella in un cane, il più piccino</l>
<l>di quanti mai n'abbia Natura fatti,</l>
<l>di pel lungo, più bianco ch'armellino,</l>
<l>di grato aspetto e di mirabili atti.</l>
<l>Così trasfigurato, entraro in via</l>
<l>verso la casa de la bella Argia:</l>
</lg>
<lg type="ottava"><head>107</head>
<l>e dei lavoratori alle capanne,</l>
<l>prima ch'altrove, il giovene fermosse;</l>
<l>e cominciò a sonar certe sue canne,</l>
<l>al cui suono danzando il can rizzosse.</l>
<l>La voce e 'l grido alla padrona vanne,</l>
<l>e fece sì, che per veder si mosse.</l>
<l>Fece il romeo chiamar ne la sua corte,</l>
<l>sì come del dottor traea la sorte.</l>
</lg>
<lg type="ottava"><head>108</head>
<l>E quivi Adonio a comandare al cane</l>
<l>incominciò, et il cane a ubbidir lui,</l>
<l>e far danze nostral, farne d'estrane,</l>
<l>con passi e continenze e modi sui,</l>
<l>e finalmente con maniere umane</l>
<l>far ciò che comandar sapea colui,</l>
<l>con tanta attenzion, che chi lo mira</l>
<l>non batte gli occhi, e a pena il fiato spira.</l>
</lg>
<lg type="ottava"><head>109</head>
<l>Gran maraviglia, et indi gran desire</l>
<l>venne alla donna di quel can gentile;</l>
<l>e ne fa per la balia proferire</l>
<l>al cauto peregrin prezzo non vile.</l>
<l>"S'avessi più tesor, che mai sitire</l>
<l>potesse cupidigia feminile</l>
<l>(colui rispose), non saria mercede</l>
<l>di comprar degna del mio cane un piede".</l>
</lg>
<lg type="ottava"><head>110</head>
<l>E per mostrar che veri i detti fôro,</l>
<l>con la balia in un canto si ritrasse,</l>
<l>e disse al cane, ch'una marca d'oro</l>
<l>a quella donna in cortesia donasse.</l>
<l>Scossesi il cane, e videsi il tesoro.</l>
<l>Disse Adonio alla balia, che pigliasse,</l>
<l>soggiungendo: "Ti par che prezzo sia,</l>
<l>per cui sì bello e util cane io dia?</l>
</lg>
<lg type="ottava"><head>111</head>
<l>Cosa, qual vogli sia, non gli domando,</l>
<l>di ch'io ne torni mai con le man vòte;</l>
<l>e quando perle, e quando annella, e quando</l>
<l>leggiadra veste e di gran prezzo scuote.</l>
<l>Pur di' a madonna, che fia al suo comando;</l>
<l>per oro no, ch'oro pagar nol puote:</l>
<l>ma se vuol ch'una notte seco io giaccia,</l>
<l>abbiasi il cane, e 'l suo voler ne faccia".</l>
</lg>
<lg type="ottava"><head>112</head>
<l>Così dice; e una gemma allora nata</l>
<l>le dà, ch'alla padrona l'appresenti.</l>
<l>Pare alla balia averne più derata,</l>
<l>che di pagar dieci ducati o venti.</l>
<l>Torna alla donna, e le fa l'imbasciata;</l>
<l>e la conforta poi, che si contenti</l>
<l>d'acquistare il bel cane; ch'acquistarlo</l>
<l>per prezzo può, che non si perde a darlo.</l>
</lg>
<lg type="ottava"><head>113</head>
<l>La bella Argia sta ritrosetta in prima;</l>
<l>parte, che la sua fé romper non vuole,</l>
<l>parte, ch'esser possibile non stima</l>
<l>tutto ciò che ne suonan le parole.</l>
<l>La balia le ricorda, e rode e lima,</l>
<l>che tanto ben di rado avvenir suole;</l>
<l>e fe' che l'agio un altro dì si tolse,</l>
<l>che 'l can veder senza tanti occhi vòlse.</l>
</lg>
<lg type="ottava"><head>114</head>
<l>Quest'altro comparir ch'Adonio fece,</l>
<l>fu la ruina e del dottor la morte.</l>
<l>Facea nascer le doble a diece a diece,</l>
<l>filze di perle, e gemme d'ogni sorte:</l>
<l>sì che il superbo cor mansuefece,</l>
<l>che tanto meno a contrastar fu forte,</l>
<l>quanto poi seppe che costui ch'inante</l>
<l>gli fa partito, è 'l cavallier suo amante.</l>
</lg>
<lg type="ottava"><head>115</head>
<l>De la puttana sua balia i conforti,</l>
<l>i prieghi de l'amante e la presenzia,</l>
<l>il veder che guadagno se l'apporti,</l>
<l>del misero dottor la lunga absenzia,</l>
<l>lo sperar ch'alcun mai non lo rapporti,</l>
<l>fêro ai casti pensier tal violenzia,</l>
<l>ch'ella accettò il bel cane, e per mercede</l>
<l>in braccio e in preda al suo amator si diede.</l>
</lg>
<lg type="ottava"><head>116</head>
<l>Adonio lungamente frutto colse</l>
<l>de la sua bella donna, a cui la fata</l>
<l>grande amor pose, e tanto le ne vòlse,</l>
<l>che sempre star con lei si fu ubligata.</l>
<l>Per tutti i segni il sol prima si volse,</l>
<l>ch'al giudice licenzia fosse data:</l>
<l>al fin tornò, ma pien di gran sospetto</l>
<l>per quel che già l'astrologo avea detto.</l>
</lg>
<lg type="ottava"><head>117</head>
<l>Fa, giunto ne la patria, il primo volo</l>
<l>a casa de l'astrologo, e gli chiede,</l>
<l>se la sua donna fatto inganno e dolo,</l>
<l>o pur servato gli abbia amore e fede.</l>
<l>Il sito figurò colui del polo,</l>
<l>et a tutti i pianeti il luogo diede:</l>
<l>poi rispose che quel ch'avea temuto,</l>
<l>come predetto fu, gli era avvenuto:</l>
</lg>
<lg type="ottava"><head>118</head>
<l>che da doni grandissimi corrotta,</l>
<l>data ad altri s'avea la donna in preda.</l>
<l>Questa al dottor nel cor fu sì gran botta,</l>
<l>che lancia e spiedo io vo' che ben le ceda.</l>
<l>Per esserne più certo, ne va allotta</l>
<l>(ben che pur troppo allo indivino creda)</l>
<l>ov'è la balia, e la tira da parte,</l>
<l>e per saperne il certo usa grande arte.</l>
</lg>
<lg type="ottava"><head>119</head>
<l>Con larghi giri circondando prova</l>
<l>or qua or là di ritrovar la traccia;</l>
<l>e da principio nulla ne ritrova,</l>
<l>con ogni diligenzia che ne faccia;</l>
<l>ch'ella, che non avea tal cosa nuova,</l>
<l>stava negando con immobil faccia;</l>
<l>e come bene instrutta, più d'un mese</l>
<l>tra il dubbio e 'l certo il suo patron sospese.</l>
</lg>
<lg type="ottava"><head>120</head>
<l>Quanto dovea parergli il dubio buono,</l>
<l>se pensava il dolor ch'avria del certo!</l>
<l>Poi ch'indarno provò con priego e dono,</l>
<l>che da la balia il ver gli fosse aperto,</l>
<l>né toccò tasto ove sentisse suono</l>
<l>altro che falso; come uom ben esperto,</l>
<l>aspettò che discordia vi venisse;</l>
<l>ch'ove femine son, son liti e risse.</l>
</lg>
<lg type="ottava"><head>121</head>
<l>E come egli aspettò, così gli avvenne;</l>
<l>ch'al primo sdegno che tra loro nacque,</l>
<l>senza suo ricercar, la balia venne</l>
<l>il tutto a ricontargli, e nulla tacque.</l>
<l>Lungo a dir fôra ciò che 'l cor sostenne,</l>
<l>come la mente consternata giacque</l>
<l>del giudice meschin, che fu sì oppresso,</l>
<l>che stette per uscir fuor di se stesso:</l>
</lg>
<lg type="ottava"><head>122</head>
<l>e si dispose al fin, da l'ira vinto,</l>
<l>morir, ma prima uccider la sua moglie;</l>
<l>e che d'amendue i sangui un ferro tinto</l>
<l>levassi lei di biasmo, e sé di doglie.</l>
<l>Ne la città se ne ritorna, spinto</l>
<l>da così furibonde e cieche voglie;</l>
<l>indi alla villa un suo fidato manda,</l>
<l>e quanto esequir debba, gli commanda.</l>
</lg>
<lg type="ottava"><head>123</head>
<l>Commanda al servo, ch'alla moglie Argia</l>
<l>torni alla villa, e in nome suo le dica</l>
<l>ch'egli è da febbre oppresso così ria,</l>
<l>che di trovarlo vivo avrà fatica;</l>
<l>sì che, senza aspettar più compagnia,</l>
<l>venir debba con lui, s'ella gli è amica</l>
<l>(verrà: sa ben che non farà parola);</l>
<l>e che tra via le seghi egli la gola.</l>
</lg>
<lg type="ottava"><head>124</head>
<l>A chiamar la patrona andò il famiglio,</l>
<l>per far di lei quanto il signor commesse.</l>
<l>Dato prima al suo cane ella di piglio,</l>
<l>montò a cavallo et a camin si messe.</l>
<l>L'avea il cane avisata del periglio,</l>
<l>ma che d'andar per questo ella non stesse;</l>
<l>ch'avea ben disegnato e proveduto</l>
<l>onde nel gran bisogno avrebbe aiuto.</l>
</lg>
<lg type="ottava"><head>125</head>
<l>Levato il servo del camino s'era;</l>
<l>e per diverse e solitarie strade</l>
<l>a studio capitò su una riviera</l>
<l>che d'Apennino in questo fiume cade;</l>
<l>ov'era bosco e selva oscura e nera,</l>
<l>lungi da villa e lungi da cittade.</l>
<l>Gli parve loco tacito e disposto</l>
<l>per l'effetto crudel che gli fu imposto.</l>
</lg>
<lg type="ottava"><head>126</head>
<l>Trasse la spada, e alla padrona disse</l>
<l>quanto commesso il suo signor gli avea;</l>
<l>sì che chiedesse, prima che morisse,</l>
<l>perdono a Dio d'ogni sua colpa rea.</l>
<l>Non ti so dir com'ella si coprisse:</l>
<l>quando il servo ferirla si credea,</l>
<l>più non la vide, e molto d'ogn'intorno</l>
<l>l'andò cercando, e al fin restò con scorno.</l>
</lg>
<lg type="ottava"><head>127</head>
<l>Torna al patron con gran vergogna et onta,</l>
<l>tutto attonito in faccia e sbigottito,</l>
<l>e l'insolito caso gli racconta,</l>
<l>ch'egli non sa come si sia seguito.</l>
<l>Ch'a' suoi servigi abbia la moglie pronta</l>
<l>la fata Manto, non sapea il marito;</l>
<l>che la balia onde il resto avea saputo,</l>
<l>questo, non so perché, gli avea taciuto.</l>
</lg>
<lg type="ottava"><head>128</head>
<l>Non sa che far; che né l'oltraggio grave</l>
<l>vendicato ha, né le sue pene ha sceme.</l>
<l>Quel ch'era una festuca, ora è una trave,</l>
<l>tanto gli pesa, tanto al cor gli preme.</l>
<l>L'error che sapean pochi, or sì aperto have,</l>
<l>che senza indugio si palesi, teme.</l>
<l>Potea il primo celarsi; ma il secondo,</l>
<l>publico in breve fia per tutto il mondo.</l>
</lg>
<lg type="ottava"><head>129</head>
<l>Conosce ben che, poi che 'l cor fellone</l>
<l>avea scoperto il misero contra essa,</l>
<l>ch'ella, per non tornargli in suggezione,</l>
<l>d'alcun potente in man si sarà messa;</l>
<l>il qual se la terrà con irrisione</l>
<l>et ignominia del marito espressa;</l>
<l>e forse anco verrà d'alcuno in mano,</l>
<l>che ne fia insieme adultero e ruffiano.</l>
</lg>
<lg type="ottava"><head>130</head>
<l>Sì che, per rimediarvi, in fretta manda</l>
<l>intorno messi e lettere a cercarne:</l>
<l>ch'in quel loco, ch'in questo ne domanda</l>
<l>per Lombardia, senza città lasciarne.</l>
<l>Poi va in persona, e non si lascia banda</l>
<l>ove o non vada o mandivi a spiarne:</l>
<l>né mai può ritrovar capo né via</l>
<l>di venire a notizia, che ne sia.</l>
</lg>
<lg type="ottava"><head>131</head>
<l>Al fin chiama quel servo a chi fu imposta</l>
<l>l'opra crudel che poi non ebbe effetto,</l>
<l>e fa che lo conduce ove nascosta</l>
<l>se gli era Argia, sì come gli avea detto;</l>
<l>che forse in qualche macchia il dì reposta,</l>
<l>la notte si ripara ad alcun tetto.</l>
<l>Lo guida il servo ove trovar si crede</l>
<l>la folta selva, e un gran palagio vede.</l>
</lg>
<lg type="ottava"><head>132</head>
<l>Fatto avea farsi alla sua fata intanto</l>
<l>la bella Argia con subito lavoro</l>
<l>d'alabastri un palagio per incanto,</l>
<l>dentro e di fuor tutto fregiato d'oro.</l>
<l>Né lingua dir, né cor pensar può quanto</l>
<l>avea beltà di fuor, dentro tesoro.</l>
<l>Quello che iersera sì ti parve bello,</l>
<l>del mio signor, saria un tugurio a quello.</l>
</lg>
<lg type="ottava"><head>133</head>
<l>E di panni di razza, e di cortine</l>
<l>tessute riccamente e a varie foggie,</l>
<l>ornate eran le stalle e le cantine,</l>
<l>non sale pur, non pur camere e loggie;</l>
<l>vasi d'oro e d'argento senza fine,</l>
<l>gemme cavate, azzurre e verdi e roggie,</l>
<l>e formate in gran piatti e in coppe e in nappi,</l>
<l>e senza fin d'oro e di seta drappi.</l>
</lg>
<lg type="ottava"><head>134</head>
<l>Il giudice, sì come io vi dicea,</l>
<l>venne a questo palagio a dar di petto,</l>
<l>quando né una capanna si credea</l>
<l>di ritrovar, ma solo il bosco schietto.</l>
<l>Per l'alta maraviglia che n'avea,</l>
<l>esser si credea uscito d'intelletto:</l>
<l>non sapea se fosse ebbro, o se sognassi,</l>
<l>o pur se 'l cervel scemo a volo andassi.</l>
</lg>
<lg type="ottava"><head>135</head>
<l>Vede inanzi alla porta uno Etiopo</l>
<l>con naso e labri grossi; e ben gli è avviso</l>
<l>che non vedesse mai, prima né dopo,</l>
<l>un così sozzo e dispiacevol viso;</l>
<l>poi di fattezze, qual si pinge Esopo,</l>
<l>d'attristar, se vi fosse, il paradiso;</l>
<l>bisunto e sporco, e d'abito mendico:</l>
<l>né a mezzo ancor di sua bruttezza io dico.</l>
</lg>
<lg type="ottava"><head>136</head>
<l>Anselmo che non vede altro da cui</l>
<l>possa saper di chi la casa sia,</l>
<l>a lui s'accosta, e ne domanda a lui;</l>
<l>et ei risponde: "Questa casa è mia".</l>
<l>Il giudice è ben certo che colui</l>
<l>lo beffi e che gli dica la bugia:</l>
<l>ma con scongiuri il negro ad affermare</l>
<l>che sua è la casa, e ch'altri non v'ha a fare;</l>
</lg>
<lg type="ottava"><head>137</head>
<l>e gli offerisce, se la vuol vedere,</l>
<l>che dentro vada, e cerchi come voglia;</l>
<l>e se v'ha cosa che gli sia in piacere</l>
<l>o per sé o per gli amici, se la toglia.</l>
<l>Diede il cavallo al servo suo a tenere</l>
<l>Anselmo, e messe il piè dentro alla soglia;</l>
<l>e per sale e per camere condutto,</l>
<l>da basso e d'alto andò mirando il tutto.</l>
</lg>
<lg type="ottava"><head>138</head>
<l>La forma, il sito, il ricco e bel lavoro</l>
<l>va contemplando, e l'ornamento regio;</l>
<l>e spesso dice: "Non potria quant'oro</l>
<l>è sotto il sol pagare il loco egregio".</l>
<l>A questo gli risponde il brutto Moro,</l>
<l>e dice: "E questo ancor trova il suo pregio:</l>
<l>se non d'oro o d'argento, nondimeno</l>
<l>pagar lo può quel che vi costa meno".</l>
</lg>
<lg type="ottava"><head>139</head>
<l>E gli fa la medesima richiesta</l>
<l>ch'avea già Adonio alla sua moglie fatta.</l>
<l>De la brutta domanda e disonesta,</l>
<l>persona lo stimò bestiale e matta.</l>
<l>Per tre repulse e quattro egli non resta;</l>
<l>e tanti modi a persuaderlo adatta,</l>
<l>sempre offerendo in merito il palagio,</l>
<l>che fe' inchinarlo al suo voler malvagio.</l>
</lg>
<lg type="ottava"><head>140</head>
<l>La moglie Argia che stava appresso ascosa,</l>
<l>poi che lo vide nel suo error caduto,</l>
<l>saltò fuora gridando: "Ah degna cosa</l>
<l>che io veggo di dottor saggio tenuto!"</l>
<l>Trovato in sì mal'opra e viziosa,</l>
<l>pensa se rosso far si deve e muto.</l>
<l>O terra, acciò ti si gettassi dentro,</l>
<l>perché allor non t'apristi insino al centro?</l>
</lg>
<lg type="ottava"><head>141</head>
<l>La donna in suo discarco, et in vergogna</l>
<l>d'Anselmo, il capo gl'intronò di gridi,</l>
<l>dicendo: "Come te punir bisogna</l>
<l>di quel che far con sì vil uom ti vidi,</l>
<l>se per seguir quel che natura agogna,</l>
<l>me, vinta a' prieghi del mio amante, uccidi?</l>
<l>ch'era bello e gentile; e un dono tale</l>
<l>mi fe', ch'a quel nulla il palagio vale.</l>
</lg>
<lg type="ottava"><head>142</head>
<l>S'io ti parvi esser degna d'una morte,</l>
<l>conosci che ne sei degno di cento:</l>
<l>e ben ch'in questo loco io sia sì forte,</l>
<l>ch'io possa di te fare il mio talento;</l>
<l>pure io non vo' pigliar di peggior sorte</l>
<l>altra vendetta del tuo fallimento.</l>
<l>Di par l'avere e 'l dar, marito, poni;</l>
<l>fa, com'io a te, che tu a me ancor perdoni:</l>
</lg>
<lg type="ottava"><head>143</head>
<l>e sia la pace e sia l'accordo fatto,</l>
<l>ch'ogni passato error vada in oblio;</l>
<l>né ch'in parole io possa mai né in atto</l>
<l>ricordarti il tuo error, né a me tu il mio".</l>
<l>Il marito ne parve aver buon patto,</l>
<l>né dimostrossi al perdonar restio.</l>
<l>Così a pace e concordia ritornaro,</l>
<l>e sempre poi fu l'uno all'altro caro. -</l>
</lg>
<lg type="ottava"><head>144</head>
<l>Così disse il nocchiero; e mosse a riso</l>
<l>Rinaldo al fin de la sua istoria un poco;</l>
<l>e diventar gli fece a un tratto il viso,</l>
<l>per l'onta del dottor, come di fuoco.</l>
<l>Rinaldo Argia molto lodò, ch'avviso</l>
<l>ebbe d'alzare a quello augello un gioco</l>
<l>ch'alla medesma rete fe' cascallo,</l>
<l>in che cadde ella, ma con minor fallo.</l>
</lg>
<lg type="ottava"><head>145</head>
<l>Poi che più in alto il sole il camin prese,</l>
<l>fe' il paladino apparecchiar la mensa,</l>
<l>ch'avea la notte il Mantuan cortese</l>
<l>provista con larghissima dispensa.</l>
<l>Fugge a sinistra intanto il bel paese,</l>
<l>et a man destra la palude immensa:</l>
<l>viene e fuggesi Argenta e 'l suo girone</l>
<l>col lito ove Santerno il capo pone.</l>
</lg>
<lg type="ottava"><head>146</head>
<l>Allora la Bastia credo non v'era,</l>
<l>di che non troppo si vantâr Spagnuoli</l>
<l>d'avervi su tenuta la bandiera;</l>
<l>ma più da pianger n'hanno i Romagniuoli.</l>
<l>E quindi a filo alla dritta riviera</l>
<l>cacciano il legno, e fan parer che voli.</l>
<l>Lo volgon poi per una fossa morta,</l>
<l>ch'a mezzodì presso a Ravenna il porta.</l>
</lg>
<lg type="ottava"><head>147</head>
<l>Ben che Rinaldo con pochi danari</l>
<l>fosse sovente, pur n'avea sì alora,</l>
<l>che cortesia ne fece a' marinari,</l>
<l>prima che li lasciasse alla buon'ora.</l>
<l>Quindi mutando bestie e cavallari,</l>
<l>Arimino passò la sera ancora;</l>
<l>né in Montefiore aspetta il matutino,</l>
<l>e quasi a par col sol giunge in Urbino.</l>
</lg>
<lg type="ottava"><head>148</head>
<l>Quivi non era Federico allora,</l>
<l>né l'Issabetta, né 'l buon Guido v'era,</l>
<l>né Francesco Maria, né Leonora,</l>
<l>che con cortese forza e non altiera</l>
<l>avesse astretto a far seco dimora</l>
<l>sì famoso guerrier più d'una sera;</l>
<l>come fêr già molti anni, et oggi fanno</l>
<l>a donne e a cavallier che di là vanno.</l>
</lg>
<lg type="ottava"><head>149</head>
<l>Poi che quivi alla briglia alcun nol prende,</l>
<l>smonta Rinaldo a Cagli alla via dritta.</l>
<l>Pel monte che 'l Metauro o il Gauno fende,</l>
<l>passa Apennino, e più non l'ha a man ritta;</l>
<l>passa gli Ombri e gli Etrusci, e a Roma scende;</l>
<l>da Roma ad Ostia; e quindi si tragitta</l>
<l>per mare alla cittade a cui commise</l>
<l>il pietoso figliuol l'ossa d'Anchise.</l>
</lg>
<lg type="ottava"><head>150</head>
<l>Muta ivi legno, e verso l'isoletta</l>
<l>di Lipadusa fa ratto levarsi;</l>
<l>quella che fu dai combattenti eletta,</l>
<l>et ove già stati erano a trovarsi.</l>
<l>Insta Rinaldo, e gli nocchieri affretta,</l>
<l>ch'a vela e a remi fan ciò che può farsi;</l>
<l>ma i venti avversi e per lui mal gagliardi,</l>
<l>lo fecer, ma di poco, arrivar tardi.</l>
</lg>
<lg type="ottava"><head>151</head>
<l>Giunse ch'a punto il principe d'Anglante</l>
<l>fatta avea l'utile opra e gloriosa:</l>
<l>avea Gradasso ucciso et Agramante,</l>
<l>ma con dura vittoria e sanguinosa.</l>
<l>Morto n'era il figliuol di Monodante;</l>
<l>e di grave percossa e perigliosa</l>
<l>stava Olivier languendo in su l'arena,</l>
<l>e del piè guasto avea martìre e pena.</l>
</lg>
<lg type="ottava"><head>152</head>
<l>Tener non poté il conte asciutto il viso,</l>
<l>quando abbracciò Rinaldo, e che narrolli</l>
<l>che gli era stato Brandimarte ucciso,</l>
<l>che tanta fede e tanto amor portolli.</l>
<l>Né men Rinaldo, quando sì diviso</l>
<l>vide il capo all'amico, ebbe occhi molli:</l>
<l>poi quindi ad abbracciar si fu condotto</l>
<l>Olivier che sedea col piede rotto.</l>
</lg>
<lg type="ottava"><head>153</head>
<l>La consolazion che seppe, tutta</l>
<l>diè lor, ben che per sé tor non la possa;</l>
<l>che giunto si vedea quivi alle frutta,</l>
<l>anzi poi che la mensa era rimossa.</l>
<l>Andaro i servi alla città distrutta,</l>
<l>e di Gradasso e d'Agramante l'ossa</l>
<l>ne le ruine ascoser di Biserta,</l>
<l>e quivi divulgâr la cosa certa.</l>
</lg>
<lg type="ottava"><head>154</head>
<l>De la vittoria ch'avea avuto Orlando,</l>
<l>s'allegrò Astolfo e Sansonetto molto;</l>
<l>non sì però, come avrian fatto, quando</l>
<l>non fosse a Brandimarte il lume tolto.</l>
<l>Sentir lui morto il gaudio va scemando</l>
<l>sì, che non ponno asserenare il volto.</l>
<l>Or chi sarà di lor, ch'annunzio voglia</l>
<l>a Fiordiligi dar di sì gran doglia?</l>
</lg>
<lg type="ottava"><head>155</head>
<l>La notte che precesse a questo giorno,</l>
<l>Fiordiligi sognò che quella vesta</l>
<l>che, per mandarne Brandimarte adorno,</l>
<l>avea trapunta e di sua man contesta,</l>
<l>vedea per mezzo sparsa e d'ogn'intorno</l>
<l>di goccie rosse, a guisa di tempesta:</l>
<l>parea che di sua man così l'avesse</l>
<l>riccamata ella, e poi se ne dogliesse.</l>
</lg>
<lg type="ottava"><head>156</head>
<l>E parea dir: - Pur hammi il signor mio</l>
<l>commesso ch'io la faccia tutta nera:</l>
<l>or perché dunque riccamata holl'io</l>
<l>contra sua voglia in sì strana maniera? -</l>
<l>Di questo sogno fe' giudicio rio;</l>
<l>poi la novella giunse quella sera:</l>
<l>ma tanto Astolfo ascosa le la tenne,</l>
<l>ch'a lei con Sansonetto se ne venne.</l>
</lg>
<lg type="ottava"><head>157</head>
<l>Tosto ch'entraro, e ch'ella loro il viso</l>
<l>vide di gaudio in tal vittoria privo;</l>
<l>senz'altro annunzio sa, senz'altro avviso,</l>
<l>che Brandimarte suo non è più vivo.</l>
<l>Di ciò la resta il cor così conquiso,</l>
<l>e così gli occhi hanno la luce a schivo,</l>
<l>e così ogn'altro senso se le serra,</l>
<l>che come morta andar si lascia in terra.</l>
</lg>
<lg type="ottava"><head>158</head>
<l>Al tornar de lo spirto, ella alle chiome</l>
<l>caccia le mani; et alle belle gote,</l>
<l>indarno ripetendo il caro nome,</l>
<l>fa danno et onta più che far lor puote:</l>
<l>straccia i capelli e sparge; e grida, come</l>
<l>donna talor che 'l demon rio percuote,</l>
<l>o come s'ode che già a suon di corno</l>
<l>Menade corse, et aggirossi intorno.</l>
</lg>
<lg type="ottava"><head>159</head>
<l>Or questo or quel pregando va, che porto</l>
<l>le sia un coltel, sì che nel cor si fera:</l>
<l>or correr vuol là dove il legno in porto</l>
<l>dei duo signor defunti arrivato era,</l>
<l>e de l'uno e de l'altro così morto</l>
<l>far crudo strazio e vendetta acra e fiera:</l>
<l>or vuol passare il mare, e cercar tanto,</l>
<l>che possa al suo signor morire a canto.</l>
</lg>
<lg type="ottava"><head>160</head>
<l>- Deh perché, Brandimarte, ti lasciai</l>
<l>senza me andare a tanta impresa? (disse).</l>
<l>Vedendoti partir, non fu più mai</l>
<l>che Fiordiligi tua non ti seguisse.</l>
<l>T'avrei giovato, s'io veniva, assai,</l>
<l>ch'avrei tenute in te le luci fisse;</l>
<l>e se Gradasso avessi dietro avuto,</l>
<l>con un sol grido io t'avrei dato aiuto;</l>
</lg>
<lg type="ottava"><head>161</head>
<l>o forse esser potrei stata sì presta,</l>
<l>ch'entrando in mezzo, il colpo t'avrei tolto:</l>
<l>fatto scudo t'avrei con la mia testa;</l>
<l>che morendo io, non era il danno molto.</l>
<l>Ogni modo io morrò; né fia di questa</l>
<l>dolente morte alcun profitto colto;</l>
<l>che, quando io fossi morta in tua difesa,</l>
<l>non potrei meglio aver la vita spesa.</l>
</lg>
<lg type="ottava"><head>162</head>
<l>Se pur ad aiutarti i duri fati</l>
<l>avessi avuti e tutto il cielo avverso,</l>
<l>gli ultimi baci almeno io t'avrei dati,</l>
<l>almen t'avrei di pianto il viso asperso;</l>
<l>e prima che con gli angeli beati</l>
<l>fossi lo spirto al suo Fattor converso,</l>
<l>detto gli avrei: Va in pace, e là m'aspetta;</l>
<l>ch'ovunque sei, son per seguirti in fretta.</l>
</lg>
<lg type="ottava"><head>163</head>
<l>È questo, Brandimarte, è questo il regno</l>
<l>di che pigliar lo scettro ora dovevi?</l>
<l>Or così teco a Dammogire io vegno?</l>
<l>così nel real seggio mi ricevi?</l>
<l>Ah Fortuna crudel, quanto disegno</l>
<l>mi rompi! oh che speranze oggi mi levi!</l>
<l>Deh, che cesso io, poi c'ho perduto questo</l>
<l>tanto mio ben, ch'io non perdo anco il resto? -</l>
</lg>
<lg type="ottava"><head>164</head>
<l>Questo et altro dicendo, in lei risorse</l>
<l>il furor con tanto impeto e la rabbia,</l>
<l>ch'a stracciare il bel crin di nuovo corse,</l>
<l>come il bel crin tutta la colpa n'abbia.</l>
<l>Le mani insieme si percosse e morse,</l>
<l>nel sen si cacciò l'ugne e ne le labbia.</l>
<l>Ma torno a Orlando et a' compagni, intanto</l>
<l>ch'ella si strugge e si consuma in pianto.</l>
</lg>
<lg type="ottava"><head>165</head>
<l>Orlando, col cognato che non poco</l>
<l>bisogno avea di medico e di cura,</l>
<l>et altretanto, perché in degno loco</l>
<l>avesse Brandimarte sepultura,</l>
<l>verso il monte ne va che fa col fuoco</l>
<l>chiara la notte, e il dì di fumo oscura.</l>
<l>Hanno propizio il vento, e a destra mano</l>
<l>non è quel lito lor molto lontano.</l>
</lg>
<lg type="ottava"><head>166</head>
<l>Con fresco vento ch'in favor veniva,</l>
<l>sciolser la fune al declinar del giorno,</l>
<l>mostrando lor la taciturna diva</l>
<l>la dritta via col luminoso corno;</l>
<l>e sorser l'altro dì sopra la riva</l>
<l>ch'amena giace ad Agringento intorno.</l>
<l>Quivi Orlando ordinò per l'altra sera</l>
<l>ciò ch'a funeral pompa bisogno era.</l>
</lg>
<lg type="ottava"><head>167</head>
<l>Poi che l'ordine suo vide esequito,</l>
<l>essendo omai del sole il lume spento,</l>
<l>fra molta nobiltà ch'era allo 'nvito</l>
<l>de' luoghi intorno corsa in Agringento,</l>
<l>d'accesi torchi tutto ardendo 'l lito,</l>
<l>e di grida sonando e di lamento,</l>
<l>tornò Orlando ove il corpo fu lasciato,</l>
<l>che vivo e morto avea con fede amato.</l>
</lg>
<lg type="ottava"><head>168</head>
<l>Quivi Bardin di soma d'anni grave</l>
<l>stava piangendo alla bara funèbre,</l>
<l>che pel gran pianto ch'avea fatto in nave,</l>
<l>dovria gli occhi aver pianti e le palpèbre.</l>
<l>Chiamando il ciel crudel, le stelle prave,</l>
<l>ruggia come un leon ch'abbia la febre.</l>
<l>Le mani erano intanto empie e ribelle</l>
<l>ai crin canuti e alla rugosa pelle.</l>
</lg>
<lg type="ottava"><head>169</head>
<l>Levossi, al ritornar del paladino,</l>
<l>maggiore il grido, e raddoppiossi il pianto.</l>
<l>Orlando, fatto al corpo più vicino,</l>
<l>senza parlar stette a mirarlo alquanto,</l>
<l>pallido come colto al matutino</l>
<l>è da sera il ligustro o il molle acanto;</l>
<l>e dopo un gran sospir, tenendo fisse</l>
<l>sempre le luci in lui, così gli disse:</l>
</lg>
<lg type="ottava"><head>170</head>
<l>- O forte, o caro, o mio fedel compagno,</l>
<l>che qui sei morto, e so che vivi in cielo,</l>
<l>e d'una vita v'hai fatto guadagno,</l>
<l>che non ti può mai tor caldo né gielo,</l>
<l>perdonami, se ben vedi ch'io piagno;</l>
<l>perché d'esser rimaso mi querelo,</l>
<l>e ch'a tanta letizia io non son teco;</l>
<l>non già perché qua giù tu non sia meco.</l>
</lg>
<lg type="ottava"><head>171</head>
<l>Solo senza te son; né cosa in terra</l>
<l>senza te posso aver più, che mi piaccia.</l>
<l>Se teco era in tempesta e teco in guerra,</l>
<l>perché non anco in ozio et in bonaccia?</l>
<l>Ben grande è 'l mio fallir, poi che mi serra</l>
<l>di questo fango uscir per la tua traccia.</l>
<l>Se negli affanni teco fui, perch'ora</l>
<l>non sono a parte del guadagno ancora?</l>
</lg>
<lg type="ottava"><head>172</head>
<l>Tu guadagnato, e perdita ho fatto io:</l>
<l>sol tu all'acquisto, io non son solo al danno.</l>
<l>Partecipe fatto è del dolor mio</l>
<l>l'Italia, il regno franco e l'alemanno.</l>
<l>Oh quanto, quanto il mio signore e zio,</l>
<l>oh quanto i paladin da doler s'hanno!</l>
<l>quanto l'Imperio e la cristiana Chiesa,</l>
<l>che perduto han la sua maggior difesa!</l>
</lg>
<lg type="ottava"><head>173</head>
<l>Oh quanto si torrà per la tua morte</l>
<l>di terrore a' nimici e di spavento!</l>
<l>Oh quanto Pagania sarà più forte!</l>
<l>quanto animo n'avrà, quanto ardimento!</l>
<l>Oh come star ne dee la tua consorte!</l>
<l>Sin qui ne veggo il pianto, e 'l grido sento.</l>
<l>So che m'accusa, e forse odio mi porta,</l>
<l>che per me teco ogni sua speme è morta.</l>
</lg>
<lg type="ottava"><head>174</head>
<l>Ma, Fiordiligi, almen resti un conforto</l>
<l>a noi che siàn di Brandimarte privi;</l>
<l>ch'invidiar lui con tanta gloria morto</l>
<l>denno tutti i guerrier ch'oggi son vivi.</l>
<l>Quei Decii, e quel nel roman foro absorto,</l>
<l>quel sì lodato Codro dagli Argivi,</l>
<l>non con più altrui profitto e più suo onore</l>
<l>a morte si donâr, del tuo signore. -</l>
</lg>
<lg type="ottava"><head>175</head>
<l>Queste parole et altre dicea Orlando.</l>
<l>Intanto i bigi, i bianchi, i neri frati,</l>
<l>e tutti gli altri chierci, seguitando</l>
<l>andavan con lungo ordine accoppiati,</l>
<l>per l'alma del defunto Dio pregando,</l>
<l>che gli donasse requie tra' beati.</l>
<l>Lumi inanzi e per mezzo e d'ogn'intorno,</l>
<l>mutata aver parean la notte in giorno.</l>
</lg>
<lg type="ottava"><head>176</head>
<l>Levan la bara, et a portarla fôro</l>
<l>messi a vicenda conti e cavallieri.</l>
<l>Purpurea seta la copria, che d'oro</l>
<l>e di gran perle avea compassi altieri:</l>
<l>di non men bello e signoril lavoro</l>
<l>avean gemmati e splendidi origlieri;</l>
<l>e giacea quivi il cavallier con vesta</l>
<l>di color pare, e d'un lavor contesta.</l>
</lg>
<lg type="ottava"><head>177</head>
<l>Trecento agli altri eran passati inanti,</l>
<l>de' più poveri tolti de la terra,</l>
<l>parimente vestiti tutti quanti</l>
<l>di panni negri e lunghi sin a terra.</l>
<l>Cento paggi seguian sopra altretanti</l>
<l>grossi cavalli e tutti buoni a guerra;</l>
<l>e i cavalli coi paggi ivano il suolo</l>
<l>radendo col lor abito di duolo.</l>
</lg>
<lg type="ottava"><head>178</head>
<l>Molte bandiere inanzi e molte dietro,</l>
<l>che di diverse insegne eran dipinte,</l>
<l>spiegate accompagnavano il ferètro;</l>
<l>le quai già tolte a mille schiere vinte,</l>
<l>e guadagnate a Cesare et a Pietro</l>
<l>avean le forze ch'or giaceano estinte.</l>
<l>Scudi v'erano molti, che di degni</l>
<l>guerrieri, a chi fur tolti, aveano i segni.</l>
</lg>
<lg type="ottava"><head>179</head>
<l>Venian cento e cent'altri a diversi usi</l>
<l>de l'esequie ordinati; et avean questi,</l>
<l>come anco il resto, accesi torchi; e chiusi,</l>
<l>più che vestiti, eran di nere vesti.</l>
<l>Poi seguia Orlando, e ad or ad or suffusi</l>
<l>di lacrime avea gli occhi e rossi e mesti;</l>
<l>né più lieto di lui Rinaldo venne:</l>
<l>il piè Olivier, che rotto avea, ritenne.</l>
</lg>
<lg type="ottava"><head>180</head>
<l>Lungo sarà s'io vi vo' dire in versi</l>
<l>le cerimonie, e raccontarvi tutti</l>
<l>i dispensati manti oscuri e persi,</l>
<l>gli accesi torchi che vi furon strutti.</l>
<l>Quindi alla chiesa catedral conversi,</l>
<l>dovunque andâr, non lasciaro occhi asciutti:</l>
<l>sì bel, sì buon, sì giovene a pietade</l>
<l>mosse ogni sesso, ogni ordine, ogni etade.</l>
</lg>
<lg type="ottava"><head>181</head>
<l>Fu posto in chiesa; e poi che da le donne</l>
<l>di lacrime e di pianti inutil opra,</l>
<l>e che dai sacerdoti ebbe eleisonne</l>
<l>e gli altri santi detti avuto sopra,</l>
<l>in una arca il serbâr su due colonne:</l>
<l>e quella vuole Orlando che si cuopra</l>
<l>di ricco drappo d'or, sin che reposto</l>
<l>in un sepulcro sia di maggior costo.</l>
</lg>
<lg type="ottava"><head>182</head>
<l>Orlando di Sicilia non si parte,</l>
<l>che manda a trovar porfidi e alabastri.</l>
<l>Fece fare il disegno, e di quell'arte</l>
<l>inarrar con gran premio i miglior mastri.</l>
<l>Fe' le lastre, venendo in questa parte,</l>
<l>poi drizzar Fiordiligi, e i gran pilastri;</l>
<l>che quivi (essendo Orlando già partito)</l>
<l>si fe' portar da l'africano lito.</l>
</lg>
<lg type="ottava"><head>183</head>
<l>E vedendo le lacrime indefesse,</l>
<l>et ostinati a uscir sempre i sospiri,</l>
<l>né per far sempre dire uffici e messe,</l>
<l>mai satisfar potendo a' suoi disiri;</l>
<l>di non partirsi quindi in cor si messe,</l>
<l>fin che del corpo l'anima non spiri:</l>
<l>e nel sepolcro fe' fare una cella,</l>
<l>e vi si chiuse, e fe' sua vita in quella.</l>
</lg>
<lg type="ottava"><head>184</head>
<l>Oltre che messi e lettere le mande,</l>
<l>vi va in persona Orlando per levarla.</l>
<l>Se viene in Francia, con pension ben grande</l>
<l>compagna vuol di Galerana farla:</l>
<l>quando tornare al padre anco domande,</l>
<l>sin alla Lizza vuole accompagnarla:</l>
<l>edificar le vuole un monastero,</l>
<l>quando servire a Dio faccia pensiero.</l>
</lg>
<lg type="ottava"><head>185</head>
<l>Stava ella nel sepulcro; e quivi attrita</l>
<l>da penitenzia, orando giorno e notte,</l>
<l>non durò lunga età, che di sua vita</l>
<l>da la Parca le fur le fila rotte.</l>
<l>Già fatto avea da l'isola partita,</l>
<l>ove i Ciclopi avean l'antique grotte,</l>
<l>i tre guerrier di Francia, afflitti e mesti</l>
<l>che 'l quarto lor compagno a dietro resti.</l>
</lg>
<lg type="ottava"><head>186</head>
<l>Non volean senza medico levarsi,</l>
<l>che d'Olivier s'avesse a pigliar cura;</l>
<l>la qual, perché a principio mal pigliarsi</l>
<l>poté, fatt'era faticosa e dura:</l>
<l>e quello udiano in modo lamentarsi,</l>
<l>che del suo caso avean tutti paura.</l>
<l>Tra lor di ciò parlando, al nocchier nacque</l>
<l>un pensiero, e lo disse; e a tutti piacque.</l>
</lg>
<lg type="ottava"><head>187</head>
<l>Disse ch'era di là poco lontano</l>
<l>in un solingo scoglio uno eremita,</l>
<l>a cui ricorso mai non s'era invano,</l>
<l>o fosse per consiglio o per aita;</l>
<l>e facea alcuno effetto soprumano,</l>
<l>dar lume a ciechi, e tornar morti a vita,</l>
<l>fermare il vento ad un segno di croce,</l>
<l>e far tranquillo il mar quando è più atroce:</l>
</lg>
<lg type="ottava"><head>188</head>
<l>e che non denno dubitare, andando</l>
<l>a ritrovar quel uomo a Dio sì caro,</l>
<l>che lor non renda Olivier sano, quando</l>
<l>fatto ha di sua virtù segno più chiaro.</l>
<l>Questo consiglio sì piacque ad Orlando,</l>
<l>che verso il santo loco si drizzaro;</l>
<l>né mai piegando dal camin la prora,</l>
<l>vider lo scoglio al sorger de l'aurora.</l>
</lg>
<lg type="ottava"><head>189</head>
<l>Scorgendo il legno uomini in acqua dotti,</l>
<l>sicuramente s'accostaro a quello.</l>
<l>Quivi aiutando servi e galeotti,</l>
<l>declinano il marchese nel battello:</l>
<l>e per le spumose onde fur condotti</l>
<l>nel duro scoglio, et indi al santo ostello;</l>
<l>al santo ostello, a quel vecchio medesmo,</l>
<l>per le cui mano ebbe Ruggier battesmo.</l>
</lg>
<lg type="ottava"><head>190</head>
<l>Il servo del Signor del paradiso</l>
<l>raccolse Orlando et i compagni suoi,</l>
<l>e benedilli con giocondo viso,</l>
<l>e de' lor casi dimandolli poi;</l>
<l>ben che de lor venuta avuto avviso</l>
<l>avesse prima dai celesti eroi.</l>
<l>Orlando gli rispose esser venuto</l>
<l>per ritrovare al suo Oliviero aiuto;</l>
</lg>
<lg type="ottava"><head>191</head>
<l>ch'era, pugnando per la fé di Cristo,</l>
<l>a periglioso termine ridutto.</l>
<l>Levògli il santo ogni sospetto tristo,</l>
<l>e gli promisse di sanarlo in tutto.</l>
<l>Né d'unguento trovandosi previsto,</l>
<l>né d'altra umana medicina instrutto,</l>
<l>andò alla chiesa, et orò al Salvatore;</l>
<l>et indi uscì con gran baldanza fuore:</l>
</lg>
<lg type="ottava"><head>192</head>
<l>e in nome de le eterne tre Persone,</l>
<l>Padre e Figliuolo e Spirto Santo, diede</l>
<l>ad Olivier la sua benedizione.</l>
<l>Oh virtù che dà Cristo a chi gli crede!</l>
<l>Cacciò dal cavalliero ogni passione,</l>
<l>e ritornolli a sanitade il piede,</l>
<l>più fermo e più espedito che mai fosse:</l>
<l>e presente Sobrino a ciò trovosse.</l>
</lg>
<lg type="ottava"><head>193</head>
<l>Giunto Sobrin de le sue piaghe a tanto,</l>
<l>che star peggio ogni giorno se ne sente,</l>
<l>tosto che vede del monaco santo</l>
<l>il miracolo grande et evidente,</l>
<l>si dispon di lasciar Macon da canto,</l>
<l>e Cristo confessar vivo e potente:</l>
<l>e domanda con cor di fede attrito,</l>
<l>d'iniciarsi al nostro sacro rito.</l>
</lg>
<lg type="ottava"><head>194</head>
<l>Così l'uom giusto lo battezza, et anco</l>
<l>gli rende, orando, ogni vigor primiero.</l>
<l>Orlando e gli altri cavallier non manco</l>
<l>di tal conversion letizia fêro,</l>
<l>che di veder che liberato e franco</l>
<l>del periglioso mal fosse Oliviero.</l>
<l>Maggior gaudio degli altri Ruggier ebbe;</l>
<l>e molto in fede e in devozione accrebbe.</l>
</lg>
<lg type="ottava"><head>195</head>
<l>Era Ruggier dal dì che giunse a nuoto</l>
<l>su questo scoglio, poi statovi ogniora.</l>
<l>Fra quei guerrieri il vecchiarel devoto</l>
<l>sta dolcemente, e li conforta et ora</l>
<l>a voler, schivi di pantano e loto,</l>
<l>mondi passar per questa morta gora</l>
<l>c'ha nome vita, che sì piace a' sciocchi;</l>
<l>et alla via del ciel sempre aver gli occhi.</l>
</lg>
<lg type="ottava"><head>196</head>

<l>Orlando un suo mandò sul legno, e trarne</l>
<l>fece pane e buon vin, cacio e persutti;</l>
<l>e l'uom di Dio, ch'ogni sapor di starne</l>
<l>pose in oblio, poi ch'avvezzossi a' frutti,</l>
<l>per carità mangiar fecero carne,</l>
<l>e ber del vino, e far quel che fêr tutti.</l>
<l>Poi ch'alla mensa consolati fôro,</l>
<l>di molte cose ragionâr tra loro.</l>
</lg>
<lg type="ottava"><head>197</head>
<l>E come accade nel parlar sovente,</l>
<l>ch'una cosa vien l'altra dimostrando,</l>
<l>Ruggier riconosciuto finalmente</l>
<l>fu da Rinaldo, da Olivier, da Orlando,</l>
<l>per quel Ruggiero in arme sì eccellente,</l>
<l>il cui valor s'accorda ognun lodando:</l>
<l>né Rinaldo l'avea raffigurato</l>
<l>per quel che provò già ne lo steccato.</l>
</lg>
<lg type="ottava"><head>198</head>
<l>Ben l'avea il re Sobrin riconosciuto,</l>
<l>tosto che 'l vide col vecchio apparire;</l>
<l>ma vòlse inanzi star tacito e muto,</l>
<l>che porsi in aventura di fallire.</l>
<l>Poi ch'a notizia agli altri fu venuto</l>
<l>che questo era Ruggier, di cui l'ardire,</l>
<l>la cortesia e 'l valore alto e profondo</l>
<l>si facea nominar per tutto il mondo;</l>
</lg>
<lg type="ottava"><head>199</head>
<l>e sapendosi già ch'era cristiano,</l>
<l>tutti con lieta e con serena faccia</l>
<l>vengono a lui: chi gli tocca la mano,</l>
<l>e chi lo bacia, e chi lo stringe e abbraccia.</l>
<l>Sopra gli altri il signor di Montalbano</l>
<l>d'accarezzarlo e fargli onor procaccia.</l>
<l>Perch'esso più degli altri, io 'l serbo a dire</l>
<l>ne l'altro canto, se 'l vorrete udire.</l>
</lg>
</div1>

<div1 type="canto">
<head>Canto 44</head>
<lg type="ottava"><head>1</head>
<l>Spesso in poveri alberghi e in picciol tetti,</l>
<l>ne le calamitadi e nei disagi,</l>
<l>meglio s'aggiungon d'amicizia i petti,</l>
<l>che fra ricchezze invidiose et agi</l>
<l>de le piene d'insidie e di sospetti</l>
<l>corti regali e splendidi palagi,</l>
<l>ove la caritade è in tutto estinta,</l>
<l>né si vede amicizia, se non finta.</l>
</lg>
<lg type="ottava"><head>2</head>
<l>Quindi avvien che tra principi e signori</l>
<l>patti e convenzion sono sì frali.</l>
<l>Fan lega oggi re, papi e imperatori;</l>
<l>doman saran nimici capitali:</l>
<l>perché, qual l'apparenze esteriori,</l>
<l>non hanno i cor, non han gli animi tali;</l>
<l>che non mirando al torto più ch'al dritto,</l>
<l>attendon solamente al lor profitto.</l>
</lg>
<lg type="ottava"><head>3</head>
<l>Questi, quantunque d'amicizia poco</l>
<l>sieno capaci, perché non sta quella</l>
<l>ove per cose gravi, ove per giuoco</l>
<l>mai senza finzion non si favella;</l>
<l>pur, se talor gli ha tratti in umil loco</l>
<l>insieme una fortuna acerba e fella,</l>
<l>in poco tempo vengono a notizia</l>
<l>(quel che in molto non fêr) de l'amicizia.</l>
</lg>
<lg type="ottava"><head>4</head>
<l>Il santo vecchiarel ne la sua stanza</l>
<l>giunger gli ospiti suoi con nodo forte</l>
<l>ad amor vero meglio ebbe possanza,</l>
<l>ch'altri non avria fatto in real corte.</l>
<l>Fu questo poi di tal perseveranza,</l>
<l>che non si sciolse mai fin alla morte.</l>
<l>Il vecchio li trovò tutti benigni,</l>
<l>candidi più nel cor, che di fuor cigni.</l>
</lg>
<lg type="ottava"><head>5</head>
<l>Trovolli tutti amabili e cortesi,</l>
<l>non de la iniquità ch'io v'ho dipinta</l>
<l>di quei che mai non escono palesi,</l>
<l>ma sempre van con apparenza finta.</l>
<l>Di quanto s'eran per adietro offesi</l>
<l>ogni memoria fu tra loro estinta;</l>
<l>e se d'un ventre fossero e d'un seme,</l>
<l>non si potriano amar più tutti insieme.</l>
</lg>
<lg type="ottava"><head>6</head>
<l>Sopra gli altri il signor di Montalbano</l>
<l>accarezzava e riveria Ruggiero;</l>
<l>sì perché già l'avea con l'arme in mano</l>
<l>provato quanto era animoso e fiero,</l>
<l>sì per trovarlo affabile et umano</l>
<l>più che mai fosse al mondo cavalliero:</l>
<l>ma molto più, che da diverse bande</l>
<l>si conoscea d'avergli obligo grande.</l>
</lg>
<lg type="ottava"><head>7</head>
<l>Sapea che di gravissimo periglio</l>
<l>egli avea liberato Ricciardetto,</l>
<l>quando il re ispano gli fe' dar di piglio</l>
<l>e con la figlia prendere nel letto;</l>
<l>e ch'avea tratto l'uno e l'altro figlio</l>
<l>del duca Buovo (com'io v'ho già detto)</l>
<l>di man dei Saracini e dei malvagi</l>
<l>ch'eran col maganzese Bertolagi.</l>
</lg>
<lg type="ottava"><head>8</head>
<l>Questo debito a lui parea di sorte,</l>
<l>ch'ad amar lo stringeano e ad onorarlo;</l>
<l>e gli ne dolse e gli ne 'ncrebbe forte,</l>
<l>che prima non avea potuto farlo,</l>
<l>quando era l'un ne l'africana corte,</l>
<l>e l'altro agli servigi era di Carlo.</l>
<l>Or che fatto cristian quivi lo trova,</l>
<l>quel che non fece prima, or far gli giova.</l>
</lg>
<lg type="ottava"><head>9</head>
<l>Proferte senza fine, onore e festa</l>
<l>fece a Ruggiero il paladin cortese.</l>
<l>Il prudente eremita, come questa</l>
<l>benivolenzia vide, adito prese.</l>
<l>Entrò dicendo: - A fare altro non resta</l>
<l>(e lo spero ottener senza contese),</l>
<l>che come l'amicizia è tra voi fatta,</l>
<l>tra voi sia ancora affinità contratta;</l>
</lg>
<lg type="ottava"><head>10</head>
<l>acciò che de le due progenie illustri</l>
<l>che non han par di nobiltade al mondo,</l>
<l>nasca un lignaggio che più chiaro lustri,</l>
<l>che 'l chiaro sol, per quanto gira a tondo;</l>
<l>e come andran più inanzi et anni e lustri,</l>
<l>sarà più bello, e durerà (secondo</l>
<l>che Dio m'inspira, acciò ch'a voi nol celi)</l>
<l>fin che terran l'usato corso i cieli. -</l>
</lg>
<lg type="ottava"><head>11</head>
<l>E seguitando il suo parlar più inante,</l>
<l>fa il santo vecchio sì, che persuade</l>
<l>che Rinaldo a Ruggier dia Bradamante,</l>
<l>ben che pregar né l'un né l'altro accade.</l>
<l>Loda Olivier col principe d'Anglante,</l>
<l>che far si debba questa affinitade;</l>
<l>il che speran ch'approvi Amone e Carlo,</l>
<l>e debba tutta Francia commendarlo.</l>
</lg>
<lg type="ottava"><head>12</head>
<l>Così dicean; ma non sapean ch'Amone,</l>
<l>con voluntà del figlio di Pipino,</l>
<l>n'avea dato in quei giorni intenzione</l>
<l>all'imperator greco Costantino,</l>
<l>che gliele domandava per Leone</l>
<l>suo figlio e successor nel gran domìno.</l>
<l>Se n'era, pel valor che n'avea inteso,</l>
<l>senza vederla, il giovinetto acceso.</l>
</lg>
<lg type="ottava"><head>13</head>
<l>Risposto gli avea Amon, che da sé solo</l>
<l>non era per concludere altramente,</l>
<l>né pria che ne parlasse col figliuolo</l>
<l>Rinaldo, da la corte allora absente;</l>
<l>il qual credea che vi verrebbe a volo,</l>
<l>e che di grazia avria sì gran parente:</l>
<l>pur, per molto rispetto che gli avea,</l>
<l>risolver senza lui non si volea.</l>
</lg>
<lg type="ottava"><head>14</head>
<l>Or Rinaldo lontan dal padre, quella</l>
<l>pratica imperial tutta ignorando,</l>
<l>quivi a Ruggier promette la sorella</l>
<l>di suo parere, e di parer d'Orlando</l>
<l>e degli altri ch'avea seco alla cella,</l>
<l>ma sopra tutti l'eremita instando:</l>
<l>e crede veramente che piacere</l>
<l>debba ad Amon quel parentado avere.</l>
</lg>
<lg type="ottava"><head>15</head>
<l>Quel dì e la notte, e del seguente giorno</l>
<l>steron gran parte col monaco saggio,</l>
<l>quasi obliando al legno far ritorno,</l>
<l>ben che il vento spirasse al lor viaggio.</l>
<l>Ma i lor nocchieri, a cui tanto soggiorno</l>
<l>increscea omai, mandâr più d'un messaggio,</l>
<l>che sì li stimulâr de la partita,</l>
<l>ch'a forza li spiccâr da l'eremita.</l>
</lg>
<lg type="ottava"><head>16</head>
<l>Ruggier che stato era in esilio tanto,</l>
<l>né da lo scoglio avea mai mosso il piede,</l>
<l>tolse licenzia da quel mastro santo</l>
<l>ch'insegnata gli avea la vera fede.</l>
<l>La spada Orlando gli rimesse a canto,</l>
<l>l'arme d'Ettorre, e il buon Frontin gli diede;</l>
<l>sì per mostrar del suo amor segno espresso,</l>
<l>sì per saper che dianzi erano d'esso.</l>
</lg>
<lg type="ottava"><head>17</head>
<l>E quantunque miglior ne l'incantata</l>
<l>spada ragione avesse il paladino,</l>
<l>che con pena e travaglio già levata</l>
<l>l'avea dal formidabile giardino,</l>
<l>che non avea Ruggiero a cui donata</l>
<l>dal ladro fu, che gli diè ancor Frontino;</l>
<l>pur volentier gliele donò col resto</l>
<l>de l'arme, tosto che ne fu richiesto.</l>
</lg>
<lg type="ottava"><head>18</head>
<l>Fur benedetti dal vecchio devoto,</l>
<l>e sul navilio al fin si ritornaro.</l>
<l>I remi all'acqua, e dier le vele al Noto;</l>
<l>e fu lor sì sereno il tempo e chiaro,</l>
<l>che non vi bisognò priego né voto,</l>
<l>fin che nel porto di Marsilia entraro.</l>
<l>Ma quivi stiano tanto, ch'io conduca</l>
<l>insieme Astolfo, il glorioso duca.</l>
</lg>
<lg type="ottava"><head>19</head>
<l>Poi che de la vittoria Astolfo intese,</l>
<l>che sanguinosa e poco lieta s'ebbe;</l>
<l>vedendo che sicura da l'offese</l>
<l>d'Africa oggimai Francia esser potrebbe,</l>
<l>pensò che 'l re de' Nubi in suo paese</l>
<l>con l'esercito suo rimanderebbe</l>
<l>per la strada medesima che tenne</l>
<l>quando contra Biserta se ne venne.</l>
</lg>
<lg type="ottava"><head>20</head>
<l>L'armata che i pagan roppe ne l'onde,</l>
<l>già rimandata avea il figliuol d'Ugiero;</l>
<l>di cui, nuovo miracolo, le sponde</l>
<l>(tosto che ne fu uscito il popul nero)</l>
<l>e le poppe e le prore mutò in fronde,</l>
<l>e ritornolle al suo stato primiero:</l>
<l>poi venne il vento, e come cosa lieve</l>
<l>levolle in aria, e fe' sparire in breve.</l>
</lg>
<lg type="ottava"><head>21</head>
<l>Chi a piedi e chi in arcion tutte partita</l>
<l>d'Africa fêr le nubiane schiere.</l>
<l>Ma prima Astolfo si chiamò infinita</l>
<l>grazia al Senapo et immortale avere;</l>
<l>che gli venne in persona a dare aita</l>
<l>con ogni sforzo et ogni suo potere.</l>
<l>Astolfo lor ne l'uterino claustro</l>
<l>a portar diede il fiero e turbido austro.</l>
</lg>
<lg type="ottava"><head>22</head>
<l>Negli utri, dico, il vento diè lor chiuso,</l>
<l>ch'uscir di mezzodì suol con tal rabbia,</l>
<l>che muove a guisa d'onde, e leva in suso,</l>
<l>e ruota fin in ciel l'àrrida sabbia;</l>
<l>acciò se lo portassero a lor uso,</l>
<l>che per camino a far danno non abbia;</l>
<l>e che poi, giunti ne la lor regione,</l>
<l>avessero a lassar fuor di prigione.</l>
</lg>
<lg type="ottava"><head>23</head>
<l>Scrive Turpino, come furo ai passi</l>
<l>de l'alto Atlante, che i cavalli loro</l>
<l>tutti in un tempo diventaron sassi;</l>
<l>sì che, come venîr, se ne tornoro.</l>
<l>Ma tempo è omai ch'Astolfo in Francia passi;</l>
<l>e così, poi che del paese moro</l>
<l>ebbe provisto ai luoghi principali,</l>
<l>all'ippogrifo suo fe' spiegar l'ali.</l>
</lg>
<lg type="ottava"><head>24</head>
<l>Volò in Sardigna in un batter di penne,</l>
<l>e di Sardigna andò nel lito còrso;</l>
<l>e quindi sopra il mar la strada tenne,</l>
<l>torcendo alquanto a man sinistra il morso.</l>
<l>Ne le maremme all'ultimo ritenne</l>
<l>de la ricca Provenza il leggier corso;</l>
<l>dove seguì de l'ippogrifo quanto</l>
<l>gli disse già l'evangelista santo.</l>
</lg>
<lg type="ottava"><head>25</head>
<l>Hagli commesso il santo evangelista,</l>
<l>che più, giunto in Provenza, non lo sproni;</l>
<l>e ch'all'impeto fier più non resista</l>
<l>con sella e fren, ma libertà gli doni.</l>
<l>Già avea il più basso ciel che sempre acquista</l>
<l>del perder nostro, al corno tolti i suoni;</l>
<l>che muto era restato, non che roco,</l>
<l>tosto ch'entrò 'l guerrier nel divin loco.</l>
</lg>
<lg type="ottava"><head>26</head>
<l>Venne Astolfo a Marsilia, e venne a punto</l>
<l>il dì che v'era Orlando et Oliviero</l>
<l>e quel da Montalbano insieme giunto</l>
<l>col buon Sobrino e col meglior Ruggiero.</l>
<l>La memoria del sozio lor defunto</l>
<l>vietò che i paladini non potero</l>
<l>insieme così a punto rallegrarsi,</l>
<l>come in tanta vittoria dovea farsi.</l>
</lg>
<lg type="ottava"><head>27</head>
<l>Carlo avea di Sicilia avuto avviso</l>
<l>dei duo re morti e di Sobrino preso,</l>
<l>e ch'era stato Brandimarte ucciso;</l>
<l>poi di Ruggiero avea non meno inteso:</l>
<l>e ne stava col cor lieto e col viso</l>
<l>d'aver gittato intolerabil peso,</l>
<l>che gli fu sopra gli omeri sì greve,</l>
<l>che starà un pezzo pria che si rileve.</l>
</lg>
<lg type="ottava"><head>28</head>
<l>Per onorar costor ch'eran sostegno</l>
<l>del santo Imperio e la maggior colonna,</l>
<l>Carlo mandò la nobiltà del regno</l>
<l>ad incontrarli fin sopra la Sonna.</l>
<l>Egli uscì poi col suo drappel più degno</l>
<l>di re e di duci, e con la propria donna,</l>
<l>fuor de le mura, in compagnia di belle</l>
<l>e ben ornate e nobili donzelle.</l>
</lg>
<lg type="ottava"><head>29</head>
<l>L'imperator con chiara e lieta fronte,</l>
<l>i paladini e gli amici e i parenti,</l>
<l>la nobiltà, la plebe fanno al conte</l>
<l>et agli altri d'amor segni evidenti:</l>
<l>gridar s'ode Mongrana e Chiaramonte.</l>
<l>Sì tosto non finîr gli abbracciamenti,</l>
<l>Rinaldo e Orlando insieme et Oliviero</l>
<l>al signor loro appresentâr Ruggiero;</l>
</lg>
<lg type="ottava"><head>30</head>
<l>e gli narrâr che di Ruggier di Risa</l>
<l>era figliuol, di virtù uguale al padre:</l>
<l>se sia animoso e forte, et a che guisa</l>
<l>sappia ferir, san dir le nostre squadre.</l>
<l>Con Bradamante in questo vien Marfisa,</l>
<l>le due compagne nobili e leggiadre:</l>
<l>ad abbracciar Ruggier vien la sorella;</l>
<l>con più rispetto sta l'altra donzella.</l>
</lg>
<lg type="ottava"><head>31</head>
<l>L'imperator Ruggier fa risalire,</l>
<l>ch'era per riverenzia sceso a piede,</l>
<l>e lo fa a par a par seco venire,</l>
<l>e di ciò ch'a onorarlo si richiede,</l>
<l>un punto sol non lassa preterire.</l>
<l>Ben sapea che tornato era alla fede;</l>
<l>che tosto che i guerrier furo all'asciutto,</l>
<l>certificato avean Carlo del tutto.</l>
</lg>
<lg type="ottava"><head>32</head>
<l>Con pompa trionfal, con festa grande</l>
<l>tornaro insieme dentro alla cittade,</l>
<l>che di frondi verdeggia e di ghirlande:</l>
<l>coperte a panni son tutte le strade:</l>
<l>nembo d'erbe e di fior d'alto si spande,</l>
<l>e sopra e intorno ai vincitori cade,</l>
<l>che da verroni e da finestre amene</l>
<l>donne e donzelle gittano a man piene.</l>
</lg>
<lg type="ottava"><head>33</head>
<l>Al volgersi dei canti in varii lochi</l>
<l>trovano archi e trofei subito fatti,</l>
<l>che di Biserta le ruine e i fochi</l>
<l>mostran dipinti, et altri degni fatti;</l>
<l>altrove palchi con diversi giuochi</l>
<l>e spettacoli e mimmi e scenici atti:</l>
<l>et è per tutti i canti il titol vero</l>
<l>scritto: - Ai liberatori de l'Impero. -</l>
</lg>
<lg type="ottava"><head>34</head>
<l>Fra il suon d'argute trombe e di canore</l>
<l>pifare e d'ogni musica armonia,</l>
<l>fra riso e plauso, iubilo e favore</l>
<l>del populo ch'a pena vi capia,</l>
<l>smontò al palazzo il magno imperatore,</l>
<l>ove più giorni quella compagnia</l>
<l>con torniamenti, personaggi e farse,</l>
<l>danze e conviti attese a dilettarse.</l>
</lg>
<lg type="ottava"><head>35</head>
<l>Rinaldo un giorno al padre fe' sapere</l>
<l>che la sorella a Ruggier dar volea;</l>
<l>ch'in presenzia d'Orlando per mogliere,</l>
<l>e d'Olivier, promessa glie l'avea;</l>
<l>li quali erano seco d'un parere,</l>
<l>che parentado far non si potea</l>
<l>per nobiltà di sangue e per valore,</l>
<l>che fosse a questo par, non che migliore.</l>
</lg>
<lg type="ottava"><head>36</head>
<l>Ode Amone il figliuol con qualche sdegno,</l>
<l>che, senza conferirlo seco, gli osa</l>
<l>la figlia maritar, ch'esso ha disegno</l>
<l>che del figliuol di Costantin sia sposa,</l>
<l>non di Ruggier, il qual non ch'abbi regno,</l>
<l>ma non può al mondo dir: questa è mia cosa;</l>
<l>né sa che nobiltà poco si prezza,</l>
<l>e men virtù, se non v'è ancor ricchezza.</l>
</lg>
<lg type="ottava"><head>37</head>
<l>Ma più d'Amon la moglie Beatrice</l>
<l>biasma il figliuolo e chiamalo arrogante;</l>
<l>e in segreto e in palese contradice</l>
<l>che di Ruggier sia moglie Bradamante:</l>
<l>a tutta sua possanza imperatrice</l>
<l>ha disegnato farla di Levante.</l>
<l>Sta Rinaldo ostinato, che non vuole</l>
<l>che manchi un iota de le sue parole.</l>
</lg>
<lg type="ottava"><head>38</head>
<l>La madre, ch'aver crede alle sue voglie</l>
<l>la magnanima figlia, la conforta</l>
<l>che dica che, più tosto ch'esser moglie</l>
<l>d'un pover cavallier, vuole esser morta;</l>
<l>né mai più per figliuola la raccoglie,</l>
<l>se questa ingiuria dal fratel sopporta:</l>
<l>nieghi pur con audacia, e tenga saldo;</l>
<l>che per sforzar non la sarà Rinaldo.</l>
</lg>
<lg type="ottava"><head>39</head>
<l>Sta Bradamante tacita, né al detto</l>
<l>de la madre s'arrisca a contradire;</l>
<l>che l'ha in tal riverenzia e in tal rispetto,</l>
<l>che non potria pensar non l'ubbidire.</l>
<l>Da l'altra parte terria gran difetto,</l>
<l>se quel che non vuol far, volesse dire.</l>
<l>Non vuol, perché non può; che 'l poco e 'l molto</l>
<l>poter di sé disporre Amor le ha tolto.</l>
</lg>
<lg type="ottava"><head>40</head>
<l>Né negar, né mostrarsene contenta</l>
<l>s'ardisce; e sol sospira, e non risponde:</l>
<l>poi quando è in luogo ch'altri non la senta,</l>
<l>versan lacrime gli occhi a guisa d'onde;</l>
<l>e parte del dolor che la tormenta,</l>
<l>sentir fa al petto et alle chiome bionde,</l>
<l>che l'un percuote, e l'altro straccia e frange;</l>
<l>e così parla, e così seco piange:</l>
</lg>
<lg type="ottava"><head>41</head>
<l>- Ahimè! vorrò quel che non vuol chi deve</l>
<l>poter del voler mio più che poss'io?</l>
<l>Il voler di mia madre avrò in sì lieve</l>
<l>stima, ch'io lo posponga al voler mio?</l>
<l>Deh! qual peccato puote esser sì grieve</l>
<l>a una donzella, qual biasmo sì rio,</l>
<l>come questo sarà, se, non volendo</l>
<l>chi sempre ho da ubbidir, marito prendo?</l>
</lg>
<lg type="ottava"><head>42</head>
<l>Avrà, misera me! dunque possanza</l>
<l>la materna pietà, ch'io t'abandoni,</l>
<l>o mio Ruggiero, e ch'a nuova speranza,</l>
<l>a desir nuovo, a nuovo amor mi doni?</l>
<l>O pur la riverenzia e l'osservanza</l>
<l>ch'ai buoni padri denno i figli buoni,</l>
<l>porrò da parte, e solo avrò rispetto</l>
<l>al mio bene, al mio gaudio, al mio diletto?</l>
</lg>
<lg type="ottava"><head>43</head>
<l>So quanto, ahi lassa! debbo far, so quanto</l>
<l>di buona figlia al debito conviensi;</l>
<l>io 'l so: ma che mi val, se non può tanto</l>
<l>la ragion, che non possino più i sensi?</l>
<l>s'Amor la caccia e la fa star da canto,</l>
<l>né lassa ch'io disponga, né ch'io pensi</l>
<l>di me dispor, se non quanto a lui piaccia,</l>
<l>e sol, quanto egli detti, io dica e faccia?</l>
</lg>
<lg type="ottava"><head>44</head>
<l>Figlia d'Amone e di Beatrice sono,</l>
<l>e son, misera me! serva d'Amore.</l>
<l>Dai genitori miei trovar perdono</l>
<l>spero e pietà, s'io caderò in errore:</l>
<l>ma s'io offenderò Amor, chi sarà buono</l>
<l>a schivarmi con prieghi il suo furore,</l>
<l>che sol voglia una di mie scuse udire,</l>
<l>e non mi faccia subito morire?</l>
</lg>
<lg type="ottava"><head>45</head>
<l>Ohimè! con lunga et ostinata prova</l>
<l>ho cercato Ruggier trarre alla fede;</l>
<l>et hollo tratto al fin: ma che mi giova,</l>
<l>se 'l mio ben fare in util d'altri cede?</l>
<l>Così, ma non per sé, l'ape rinuova</l>
<l>il mèle ogni anno, e mai non lo possiede.</l>
<l>Ma vo' prima morir, che mai sia vero,</l>
<l>ch'io pigli altro marito, che Ruggiero.</l>
</lg>
<lg type="ottava"><head>46</head>
<l>S'io non sarò al mio padre ubbidiente,</l>
<l>né alla mia madre, io sarò al mio fratello,</l>
<l>che molto e molto è più di lor prudente,</l>
<l>né gli ha la troppa età tolto il cervello.</l>
<l>E a questo che Rinaldo vuol, consente</l>
<l>Orlando ancora; e per me ho questo e quello:</l>
<l>li quali duo più onora il mondo e teme,</l>
<l>che l'altra nostra gente tutta insieme.</l>
</lg>
<lg type="ottava"><head>47</head>
<l>Se questi il fior, se questi ognuno stima</l>
<l>la gloria e lo splendor di Chiaramonte;</l>
<l>se sopra gli altri ognun gli alza e sublima</l>
<l>più che non è del piede alta la fronte;</l>
<l>perché debbo voler che di me prima</l>
<l>Amon disponga, che Rinaldo e 'l conte?</l>
<l>Voler nol debbo, tanto men, che messa</l>
<l>in dubbio al Greco, e a Ruggier fui promessa. -</l>
</lg>
<lg type="ottava"><head>48</head>
<l>Se la donna s'affligge e si tormenta,</l>
<l>né di Ruggier la mente è più quieta;</l>
<l>ch'ancor che di ciò nuova non si senta</l>
<l>per la città, pur non è a lui segreta.</l>
<l>Seco di sua fortuna si lamenta,</l>
<l>la qual fruir tanto suo ben gli vieta,</l>
<l>poi che ricchezze non gli ha date e regni,</l>
<l>di che è stata sì larga a mille indegni.</l>
</lg>
<lg type="ottava"><head>49</head>
<l>Di tutti gli altri beni, o che concede</l>
<l>Natura al mondo, o proprio studio acquista,</l>
<l>aver tanta e tal parte egli si vede,</l>
<l>qual e quanta altri aver mai s'abbia vista;</l>
<l>ch'a sua bellezza ogni bellezza cede,</l>
<l>ch'a sua possanza è raro chi resista:</l>
<l>di magnanimità, di splendor regio</l>
<l>a nessun, più ch'a lui, si debbe il pregio.</l>
</lg>
<lg type="ottava"><head>50</head>
<l>Ma il volgo, nel cui arbitrio son gli onori,</l>
<l>che, come pare a lui, li leva e dona</l>
<l>(né dal nome del volgo voglio fuori,</l>
<l>eccetto l'uom prudente, trar persona;</l>
<l>che né papi né re né imperatori</l>
<l>non ne tra' scettro, mitra né corona;</l>
<l>ma la prudenzia, ma il giudizio buono,</l>
<l>grazie che dal ciel date a pochi sono);</l>
</lg>
<lg type="ottava"><head>51</head>
<l>questo volgo (per dir quel ch'io vo' dire)</l>
<l>ch'altro non riverisce che ricchezza,</l>
<l>né vede cosa al mondo, che più ammire,</l>
<l>e senza, nulla cura e nulla apprezza,</l>
<l>sia quanto voglia la beltà, l'ardire,</l>
<l>la possanza del corpo, la destrezza,</l>
<l>la virtù, il senno, la bontà; e più in questo</l>
<l>di ch'ora vi ragiono, che nel resto.</l>
</lg>
<lg type="ottava"><head>52</head>
<l>Dicea Ruggier: - Se pur è Amon disposto</l>
<l>che la figliuola imperatrice sia,</l>
<l>con Leon non concluda così tosto:</l>
<l>almen termine un anno anco mi dia;</l>
<l>ch'io spero intanto, che da me deposto</l>
<l>Leon col padre de l'imperio fia;</l>
<l>e poi che tolto avrò lor le corone,</l>
<l>genero indegno non sarò d'Amone.</l>
</lg>
<lg type="ottava"><head>53</head>
<l>Ma se fa senza indugio, come ha detto,</l>
<l>suocero de la figlia Costantino;</l>
<l>s'alla promessa non avrà rispetto</l>
<l>di Rinaldo e d'Orlando suo cugino,</l>
<l>fattami inanzi al vecchio benedetto,</l>
<l>al marchese Uliviero, al re Sobrino,</l>
<l>che farò? vo' patir sì grave torto?</l>
<l>o, prima che patirlo, esser pur morto?</l>
</lg>
<lg type="ottava"><head>54</head>
<l>Deh che farò? farò dunque vendetta</l>
<l>contra il padre di lei di questo oltraggio?</l>
<l>Non miro ch'io non son per farlo in fretta,</l>
<l>o s'in tentarlo io mi sia stolto o saggio.</l>
<l>Ma voglio presupor ch'a morte io metta</l>
<l>l'iniquo vecchio e tutto il suo lignaggio:</l>
<l>questo non mi farà però contento;</l>
<l>anzi in tutto sarà contra al mio intento.</l>
</lg>
<lg type="ottava"><head>55</head>
<l>E fu sempre il mio intento, et è, che m'ami</l>
<l>la bella donna, e non che mi sia odiosa:</l>
<l>ma, quando Amone uccida, o facci o trami</l>
<l>cosa al fratello o agli altri suoi dannosa,</l>
<l>non le do iusta causa che mi chiami</l>
<l>nimico, e più non voglia essermi sposa?</l>
<l>Che debbo dunque far? debbol patire?</l>
<l>Ah non, per Dio! più tosto io vo' morire.</l>
</lg>
<lg type="ottava"><head>56</head>
<l>Anzi non vo' morir; ma vo' che muoia</l>
<l>con più ragion questo Leone Augusto,</l>
<l>venuto a disturbar tanta mia gioia:</l>
<l>io vo' che muoia egli e 'l suo padre ingiusto.</l>
<l>Elena bella all'amator di Troia</l>
<l>non costò sì, né a tempo più vetusto</l>
<l>Proserpina a Piritoo, come voglio</l>
<l>ch'al padre e al figlio costi il mio cordoglio.</l>
</lg>
<lg type="ottava"><head>57</head>
<l>Può esser, vita mia, che non ti doglia</l>
<l>lasciare il tuo Ruggier per questo Greco?</l>
<l>Potrà tuo padre far che tu lo toglia,</l>
<l>ancor ch'avesse i tuoi fratelli seco?</l>
<l>Ma sto in timor, ch'abbi più tosto voglia</l>
<l>d'esser d'accordo con Amon, che meco;</l>
<l>e che ti paia assai miglior partito</l>
<l>Cesare aver, ch'un privato uom marito.</l>
</lg>
<lg type="ottava"><head>58</head>
<l>Sarà possibil mai che nome regio,</l>
<l>titolo imperial, grandezza e pompa,</l>
<l>di Bradamante mia l'animo egregio,</l>
<l>il gran valor, l'alta virtù corrompa?</l>
<l>sì ch'abbia da tenere in minor pregio</l>
<l>la data fede, e le promesse rompa?</l>
<l>né più tosto d'Amon farsi nimica,</l>
<l>che quel che detto m'ha, sempre non dica? -</l>
</lg>
<lg type="ottava"><head>59</head>
<l>Diceva queste et altre cose molte</l>
<l>ragionando fra sé Ruggiero; e spesso</l>
<l>le dicea in guisa ch'erano raccolte</l>
<l>da chi talor se gli trovava appresso:</l>
<l>sì che il tormento suo più di due volte</l>
<l>era a colei per cui pativa, espresso,</l>
<l>a cui non dolea meno il sentir lui</l>
<l>così doler, che i proprii affanni sui.</l>
</lg>
<lg type="ottava"><head>60</head>
<l>Ma più d'ogni altro duol che le sia detto,</l>
<l>che tormenti Ruggier, di questo ha doglia,</l>
<l>ch'intende che s'affligge per sospetto</l>
<l>ch'ella lui lasci, e che quel Greco voglia.</l>
<l>Onde, acciò si conforti, e che del petto</l>
<l>questa credenza e questo error si toglia,</l>
<l>per una di sue fide cameriere</l>
<l>gli fe' queste parole un dì sapere:</l>
</lg>
<lg type="ottava"><head>61</head>
<l>- Ruggier, qual sempre fui, tal esser voglio</l>
<l>fin alla morte, e più, se più si puote.</l>
<l>O siami Amor benigno o m'usi orgoglio,</l>
<l>o me Fortuna in alto o in basso ruote,</l>
<l>immobil son di vera fede scoglio</l>
<l>che d'ogn'intorno il vento e il mar percuote:</l>
<l>né già mai per bonaccia né per verno</l>
<l>luogo mutai, né muterò in eterno.</l>
</lg>
<lg type="ottava"><head>62</head>
<l>Scarpello si vedrà di piombo o lima</l>
<l>formare in varie imagini diamante,</l>
<l>prima che colpo di Fortuna, o prima</l>
<l>ch'ira d'Amor rompa il mio cor costante;</l>
<l>e si vedrà tornar verso la cima</l>
<l>de l'alpe il fiume turbido e sonante,</l>
<l>che per nuovi accidenti, o buoni o rei,</l>
<l>faccino altro viaggio i pensier miei.</l>
</lg>
<lg type="ottava"><head>63</head>
<l>A voi, Ruggier, tutto il dominio ho dato</l>
<l>di me, che forse è più ch'altri non crede.</l>
<l>So ben ch'a nuovo principe giurato</l>
<l>non fu di questa mai la maggior fede.</l>
<l>So che né al mondo il più sicuro stato</l>
<l>di questo, re né imperator possiede.</l>
<l>Non vi bisogna far fossa né torre,</l>
<l>per dubbio ch'altri a voi lo venga a tôrre.</l>
</lg>
<lg type="ottava"><head>64</head>
<l>Che, senza ch'assoldiate altra persona,</l>
<l>non verrà assalto a cui non si resista.</l>
<l>Non è ricchezza ad espugnarmi buona,</l>
<l>né sì vil prezzo un cor gentile acquista.</l>
<l>Né nobiltà, né altezza di corona,</l>
<l>ch'al sciocco volgo abbagliar suol la vista,</l>
<l>non beltà, ch'in lieve animo può assai,</l>
<l>vedrò, che più di voi mi piaccia mai.</l>
</lg>
<lg type="ottava"><head>65</head>
<l>Non avete a temer ch'in forma nuova</l>
<l>intagliare il mio cor mai più si possa:</l>
<l>sì l'imagine vostra si ritrova</l>
<l>sculpita in lui, ch'esser non può rimossa.</l>
<l>Che 'l cor non ho di cera, è fatto prova;</l>
<l>che gli diè cento, non ch'una percossa,</l>
<l>Amor, prima che scaglia ne levasse,</l>
<l>quando all'imagin vostra lo ritrasse.</l>
</lg>
<lg type="ottava"><head>66</head>
<l>Avorio e gemma et ogni pietra dura</l>
<l>che meglio da l'intaglio si difende,</l>
<l>romper si può; ma non ch'altra figura</l>
<l>prenda, che quella ch'una volta prende.</l>
<l>Non è il mio cor diverso alla natura</l>
<l>del marmo o d'altro ch'al ferro contende.</l>
<l>Prima esser può che tutto Amor lo spezze,</l>
<l>che lo possa sculpir d'altre bellezze. -</l>
</lg>
<lg type="ottava"><head>67</head>
<l>Suggiunse a queste altre parole molte,</l>
<l>piene d'amor, di fede e di conforto,</l>
<l>da ritornarlo in vita mille volte,</l>
<l>se stato mille volte fosse morto.</l>
<l>Ma quando più de la tempesta tolte</l>
<l>queste speranze esser credeano in porto,</l>
<l>da un nuovo turbo impetuoso e scuro</l>
<l>rispinte in mar, lungi dal lito, furo:</l>
</lg>
<lg type="ottava"><head>68</head>
<l>però che Bradamante, ch'eseguire</l>
<l>vorria molto più ancor, che non ha detto,</l>
<l>rivocando nel cor l'usato ardire,</l>
<l>e lasciando ir da parte ogni rispetto,</l>
<l>s'appresenta un dì a Carlo, e dice: - Sire,</l>
<l>s'a vostra Maestade alcuno effetto</l>
<l>io feci mai, che le paresse buono,</l>
<l>contenta sia di non negarmi un dono.</l>
</lg>
<lg type="ottava"><head>69</head>
<l>E prima che più espresso io le lo chieggia,</l>
<l>su la real sua fede mi prometta</l>
<l>farmene grazia; e vorrò poi, che veggia</l>
<l>che sarà iusta la domanda e retta. -</l>
<l>- Merta la tua virtù che dar ti deggia</l>
<l>ciò che domandi, o giovane diletta</l>
<l>(rispose Carlo); e giuro, se ben parte</l>
<l>chiedi del regno mio, di contentarte. -</l>
</lg>
<lg type="ottava"><head>70</head>
<l>- Il don ch'io bramo da l'Altezza vostra,</l>
<l>è che non lasci mai marito darme</l>
<l>(disse la damigella), se non mostra</l>
<l>che più di me sia valoroso in arme.</l>
<l>Con qualunche mi vuol, prima o con giostra</l>
<l>o con la spada in mano ho da provarme.</l>
<l>Il primo che mi vinca, mi guadagni:</l>
<l>chi vinto sia, con altra s'accompagni. -</l>
</lg>
<lg type="ottava"><head>71</head>
<l>Disse l'imperator con viso lieto,</l>
<l>che la domanda era di lei ben degna;</l>
<l>e che stesse con l'animo quieto,</l>
<l>che farà a punto quanto ella disegna.</l>
<l>Non è questo parlar fatto in segreto</l>
<l>sì, ch'a notizia altrui tosto non vegna;</l>
<l>e quel giorno medesimo alla vecchia</l>
<l>Beatrice e al vecchio Amon corre all'orecchia.</l>
</lg>
<lg type="ottava"><head>72</head>
<l>Li quali parimente arser di grande</l>
<l>sdegno contra alla figlia, e di grand'ira;</l>
<l>che vider ben con queste sue domande,</l>
<l>ch'ella a Ruggier più ch'a Leone aspira:</l>
<l>e presti per vietar che non si mande</l>
<l>questo ad effetto, a ch'ella intende e mira,</l>
<l>la levaro con fraude de la corte,</l>
<l>e la menaron seco a Roccaforte.</l>
</lg>
<lg type="ottava"><head>73</head>
<l>Quest'era una fortezza ch'ad Amone</l>
<l>donato Carlo avea pochi dì inante,</l>
<l>tra Pirpignano assisa e Carcassone,</l>
<l>in loco a ripa il mar, molto importante.</l>
<l>Quivi la ritenean come in prigione,</l>
<l>con pensier di mandarla un dì in Levante;</l>
<l>sì ch'ogni modo, voglia ella o non voglia</l>
<l>lasci Ruggier da parte, e Leon toglia.</l>
</lg>
<lg type="ottava"><head>74</head>
<l>La valorosa donna, che non meno</l>
<l>era modesta, ch'animosa e forte;</l>
<l>ancor che posto guardia non l'avieno,</l>
<l>e potea entrare e uscir fuor de le porte;</l>
<l>pur stava ubbidiente sotto il freno</l>
<l>del padre: ma patir prigione e morte,</l>
<l>ogni martìre e crudeltà più tosto</l>
<l>che mai lasciar Ruggier, s'avea proposto.</l>
</lg>
<lg type="ottava"><head>75</head>
<l>Rinaldo, che si vide la sorella</l>
<l>per astuzia d'Amon tolta di mano,</l>
<l>e che dispor non potrà più di quella,</l>
<l>e ch'a Ruggier l'avrà promessa invano;</l>
<l>si duol del padre, e contra a lui favella,</l>
<l>posto il rispetto filial lontano.</l>
<l>Ma poco cura Amon di tai parole,</l>
<l>e di sua figlia a modo suo far vuole.</l>
</lg>
<lg type="ottava"><head>76</head>
<l>Ruggier, che questo sente, et ha timore</l>
<l>di rimaner de la sua donna privo,</l>
<l>e che l'abbia o per forza o per amore</l>
<l>Leon, se resta lungamente vivo;</l>
<l>senza parlarne altrui si mette in core</l>
<l>di far che muoia, e sia d'Augusto, Divo;</l>
<l>e tor, se non l'inganna la sua speme,</l>
<l>al padre e a lui la vita e 'l regno insieme.</l>
</lg>
<lg type="ottava"><head>77</head>
<l>L'arme che fur già del troiano Ettorre,</l>
<l>e poi di Mandricardo, si riveste,</l>
<l>e fa la sella al buon Frontino porre,</l>
<l>e cimier muta, scudo e sopraveste.</l>
<l>A questa impresa non gli piacque tôrre</l>
<l>l'aquila bianca nel color celeste,</l>
<l>ma un candido liocorno come giglio,</l>
<l>vuol ne lo scudo, e 'l campo abbia vermiglio.</l>
</lg>
<lg type="ottava"><head>78</head>
<l>Sceglie de' suoi scudieri il più fedele,</l>
<l>e quel vuole e non altri in compagnia;</l>
<l>e gli fa commission, che non rivele</l>
<l>in alcun loco mai, che Ruggier sia.</l>
<l>Passa la Mosa e 'l Reno, e passa de le</l>
<l>contrade d'Ostericche, in Ungheria;</l>
<l>e lungo l'Istro per la destra riva</l>
<l>tanto cavalca, ch'a Belgrado arriva.</l>
</lg>
<lg type="ottava"><head>79</head>
<l>Ove la Sava nel Danubio scende,</l>
<l>e verso il mar maggior con lui dà volta,</l>
<l>vede gran gente in padiglioni e tende</l>
<l>sotto l'insegne imperial raccolta;</l>
<l>che Costantino ricovrare intende</l>
<l>quella città che i Bulgari gli han tolta.</l>
<l>Costantin v'è in persona, e 'l figliuol seco</l>
<l>con quanto può tutto l'imperio greco.</l>
</lg>
<lg type="ottava"><head>80</head>
<l>Dentro a Belgrado, e fuor per tutto il monte,</l>
<l>e giù fin dove il fiume il piè gli lava,</l>
<l>l'esercito dei Bulgari gli è a fronte;</l>
<l>e l'uno e l'altro a ber viene alla Sava.</l>
<l>Sul fiume il Greco per gittare il ponte,</l>
<l>il Bulgar per vietarlo armato stava,</l>
<l>quando Ruggier vi giunse; e zuffa grande</l>
<l>attaccata trovò fra le due bande.</l>
</lg>
<lg type="ottava"><head>81</head>
<l>I Greci son quattro contr'uno, et hanno</l>
<l>navi coi ponti da gittar ne l'onda;</l>
<l>e di voler fiero sembiante fanno</l>
<l>passar per forza alla sinistra sponda.</l>
<l>Leone intanto con occulto inganno,</l>
<l>dal fiume discostandosi, circonda</l>
<l>molto paese, e poi vi torna, e getta</l>
<l>ne l'altra ripa i ponti, e passa in fretta:</l>
</lg>
<lg type="ottava"><head>82</head>
<l>e con gran gente, chi in arcion, chi a piede</l>
<l>(che non n'avea di venti mila un manco),</l>
<l>cavalcò lungo la riviera, e diede</l>
<l>con fiero assalto agl'inimici al fianco.</l>
<l>L'imperator, tosto che 'l figlio vede</l>
<l>sul fiume comparirsi al lato manco,</l>
<l>ponte aggiungendo a ponte e nave a nave,</l>
<l>passa di là con quanto esercito have.</l>
</lg>
<lg type="ottava"><head>83</head>
<l>Il capo, il re de' Bulgari Vatrano,</l>
<l>animoso e prudente e pro' guerriero,</l>
<l>di qua e di là s'affaticava invano</l>
<l>per riparare a un impeto sì fiero;</l>
<l>quando cingendol con robusta mano</l>
<l>Leon, gli fe' cader sotto il destriero:</l>
<l>e poi che dar prigion mai non si vòlse,</l>
<l>con mille spade la vita gli tolse.</l>
</lg>
<lg type="ottava"><head>84</head>
<l>I Bulgari sin qui fatto avean testa;</l>
<l>ma quando il lor signor si vider tolto,</l>
<l>e crescer d'ogn'intorno la tempesta,</l>
<l>voltâr le spalle ove avean prima il volto.</l>
<l>Ruggier, che misto vien fra i Greci, e questa</l>
<l>sconfitta vede, senza pensar molto,</l>
<l>i Bulgari soccorrer si dispone,</l>
<l>perch'odia Costantino e più Leone.</l>
</lg>
<lg type="ottava"><head>85</head>
<l>Sprona Frontin che sembra al corso un vento,</l>
<l>e inanzi a tutti i corridori passa;</l>
<l>e tra la gente vien, che per spavento</l>
<l>al monte fugge, e la pianura lassa.</l>
<l>Molti ne ferma, e fa voltare il mento</l>
<l>contra i nimici, e poi la lancia abassa;</l>
<l>e con sì fier sembiante il destrier muove,</l>
<l>che fin nel ciel Marte ne teme e Giove.</l>
</lg>
<lg type="ottava"><head>86</head>
<l>Dinanzi agli altri un cavalliero adocchia,</l>
<l>che riccamato nel vestir vermiglio</l>
<l>avea d'oro e di seta una pannocchia</l>
<l>con tutto il gambo, che parea di miglio;</l>
<l>nipote a Costantin per la sirocchia,</l>
<l>ma che non gli era men caro, che figlio:</l>
<l>gli spezza scudo e osbergo, come vetro,</l>
<l>e fa la lancia un palmo apparir dietro.</l>
</lg>
<lg type="ottava"><head>87</head>
<l>Lascia quel morto, e Balisarda stringe</l>
<l>verso uno stuol che più si vede appresso;</l>
<l>e contra a questo e contra a quel si spinge,</l>
<l>et a chi tronco et a chi il capo ha fesso:</l>
<l>a chi nel petto, a chi nel fianco tinge</l>
<l>il brando, e a chi l'ha ne la gola messo:</l>
<l>taglia busti, anche, braccia, mani e spalle;</l>
<l>e il sangue, come un rio, corre alla valle.</l>
</lg>
<lg type="ottava"><head>88</head>
<l>Non è, visti quei colpi, chi gli faccia</l>
<l>contrasto più, così n'è ogniun smarrito;</l>
<l>sì che si cangia subito la faccia</l>
<l>de la battaglia; che tornando ardito,</l>
<l>il petto volge, e ai Greci dà la caccia</l>
<l>il Bulgaro che dianzi era fuggito:</l>
<l>in un momento ogni ordine disciolto</l>
<l>si vede, e ogni stendardo a fuggir volto.</l>
</lg>
<lg type="ottava"><head>89</head>
<l>Leone Augusto s'un poggio eminente,</l>
<l>vedendo i suoi fuggir, s'era ridutto;</l>
<l>e sbigottito e mesto ponea mente</l>
<l>(perch'era in loco che scopriva il tutto)</l>
<l>al cavallier ch'uccidea tanta gente,</l>
<l>che per lui sol quel campo era distrutto:</l>
<l>e non può far, se ben n'è offeso tanto,</l>
<l>che non lo lodi e gli dia in arme il vanto.</l>
</lg>
<lg type="ottava"><head>90</head>
<l>Ben comprende all'insegne e sopravesti,</l>
<l>all'arme luminose e ricche d'oro,</l>
<l>che quantunque il guerrier dia aiuto a questi</l>
<l>nimici suoi, non sia però di loro.</l>
<l>Stupido mira i soprumani gesti,</l>
<l>e talor pensa che dal sommo coro</l>
<l>sia per punire i Greci un agnol sceso,</l>
<l>che tante e tante volte hanno Dio offeso.</l>
</lg>
<lg type="ottava"><head>91</head>
<l>E come uom d'alto e di sublime core,</l>
<l>ove l'avrian molt'altri in odio avuto,</l>
<l>egli s'innamorò del suo valore,</l>
<l>né veder fargli oltraggio avria voluto:</l>
<l>gli sarebbe per un de' suoi che muore,</l>
<l>vederne morir sei manco spiaciuto,</l>
<l>e perder anco parte del suo regno,</l>
<l>che veder morto un cavallier sì degno.</l>
</lg>
<lg type="ottava"><head>92</head>
<l>Come bambin, se ben la cara madre</l>
<l>iraconda lo batte e da sé caccia,</l>
<l>non ha ricorso alla sorella o al padre,</l>
<l>ma a lei ritorna, e con dolcezza abbraccia;</l>
<l>così Leon, se ben le prime squadre</l>
<l>Ruggier gli uccide, e l'altre gli minaccia,</l>
<l>non lo può odiar, perch'all'amor più tira</l>
<l>l'alto valor, che quella offesa all'ira.</l>
</lg>
<lg type="ottava"><head>93</head>
<l>Ma se Leon Ruggiero ammira et ama,</l>
<l>mi par che duro cambio ne riporte;</l>
<l>che Ruggiero odia lui, né cosa brama</l>
<l>più che di dargli di sua man la morte.</l>
<l>Molto con gli occhi il cerca, et alcun chiama,</l>
<l>che gliele mostri; ma la buona sorte</l>
<l>e la prudenzia de l'esperto Greco</l>
<l>non lasciò mai che s'affrontasse seco.</l>
</lg>
<lg type="ottava"><head>94</head>
<l>Leone, acciò che la sua gente affatto</l>
<l>non fosse uccisa, fe' sonar raccolta;</l>
<l>et all'imperatore un messo ratto</l>
<l>a pregarlo mandò, che desse volta,</l>
<l>e ripassasse il fiume; e che buon patto</l>
<l>n'avrebbe, se la via non gli era tolta:</l>
<l>et esso con non molti che raccolse,</l>
<l>al ponte ond'era entrato, i passi volse.</l>
</lg>
<lg type="ottava"><head>95</head>
<l>Molti in poter de' Bulgari restaro</l>
<l>per tutto il monte, e sin al fiume uccisi;</l>
<l>e vi restavan tutti, se 'l riparo</l>
<l>non gli avesse del rio tosto divisi.</l>
<l>Molti cadêr dai ponti e s'affogaro;</l>
<l>e molti, senza mai volgere i visi,</l>
<l>quindi lontano iro a trovare il guado;</l>
<l>e molti fur prigion tratti in Belgrado.</l>
</lg>
<lg type="ottava"><head>96</head>
<l>Finita la battaglia di quel giorno,</l>
<l>ne la qual, poi che il lor signor fu estinto,</l>
<l>danno i Bulgari avriano avuto e scorno,</l>
<l>se per lor non avesse il guerrier vinto,</l>
<l>il buon guerrier che 'l candido liocorno</l>
<l>ne lo scudo vermiglio avea dipinto;</l>
<l>a lui si trasson tutti, da cui questa</l>
<l>vittoria conoscean, con gioia e festa.</l>
</lg>
<lg type="ottava"><head>97</head>
<l>Uno il saluta, un altro se gl'inchina,</l>
<l>altri la mano, altri gli bacia il piede:</l>
<l>ognun, quanto più può, se gli avvicina,</l>
<l>e beato si tien chi appresso il vede,</l>
<l>e più chi 'l tocca; che toccar divina</l>
<l>e sopranatural cosa si crede.</l>
<l>Lo pregan tutti, e vanno al ciel le grida,</l>
<l>che sia lor re, lor capitan, lor guida.</l>
</lg>
<lg type="ottava"><head>98</head>
<l>Ruggier rispose lor, che capitano</l>
<l>e re sarà, quel che fia lor più a grado;</l>
<l>ma né a baston né a scettro ha da por mano,</l>
<l>né per quel giorno entrar vuole in Belgrado:</l>
<l>che prima che si faccia più lontano</l>
<l>Leon Augusto, e che ripassi il guado,</l>
<l>lo vuol seguir, né tôrsi da la traccia,</l>
<l>fin che nol giunga e che morir nol faccia;</l>
</lg>
<lg type="ottava"><head>99</head>
<l>che mille miglia e più, per questo solo</l>
<l>era venuto, e non per altro effetto.</l>
<l>Così senza indugiar lascia lo stuolo,</l>
<l>e si volge al camin che gli vien detto,</l>
<l>che verso il ponte fa Leone a volo,</l>
<l>forse per dubbio che gli sia intercetto.</l>
<l>Gli va dietro per l'orma in tanta fretta,</l>
<l>che 'l suo scudier non chiama e non aspetta.</l>
</lg>
<lg type="ottava"><head>100</head>
<l>Leone ha nel fuggir tanto vantaggio</l>
<l>(fuggir si può ben dir, più che ritrarse),</l>
<l>che trova aperto e libero il passaggio;</l>
<l>poi rompe il ponte, e lascia le navi arse.</l>
<l>Non v'arriva Ruggier, ch'ascoso il raggio</l>
<l>era del sol, né sa dove alloggiarse.</l>
<l>Cavalca inanzi, che lucea la luna,</l>
<l>né mai trova castel né villa alcuna.</l>
</lg>
<lg type="ottava"><head>101</head>
<l>Perché non sa dove si por, camina</l>
<l>tutta la notte, né d'arcion mai scende.</l>
<l>Ne lo spuntar del nuovo sol vicina</l>
<l>a man sinistra una città comprende;</l>
<l>ove di star tutto quel dì destina,</l>
<l>acciò l'ingiuria al suo Frontino emende,</l>
<l>a cui, senza posarlo o trargli briglia,</l>
<l>la notte fatto avea far tante miglia.</l>
</lg>
<lg type="ottava"><head>102</head>
<l>Ungiardo era signor di quella terra,</l>
<l>suddito e caro a Costantino molto,</l>
<l>ove avea per cagion di quella guerra</l>
<l>da cavallo e da piè buon numer tolto.</l>
<l>Quivi ove altrui l'entrata non si serra,</l>
<l>entra Ruggiero, e v'è sì ben raccolto,</l>
<l>che non gli accade di passar più avante</l>
<l>per aver miglior loco e più abondante.</l>
</lg>
<lg type="ottava"><head>103</head>
<l>Nel medesimo albergo in su la sera</l>
<l>un cavallier di Romania alloggiosse,</l>
<l>che si trovò ne la battaglia fiera,</l>
<l>quando Ruggier pei Bulgari si mosse,</l>
<l>et a pena di man fuggito gli era,</l>
<l>ma spaventato più ch'altri mai fosse;</l>
<l>sì ch'ancor triema, e pargli ancora intorno</l>
<l>avere il cavallier dal liocorno.</l>
</lg>
<lg type="ottava"><head>104</head>
<l>Conosce, tosto che lo scudo vede,</l>
<l>che 'l cavallier che quella insegna porta,</l>
<l>è quel che la sconfitta ai Greci diede,</l>
<l>per le cui mani è tanta gente morta.</l>
<l>Corre al palazzo, et udienzia chiede,</l>
<l>per dire a quel signor cosa ch'importa;</l>
<l>e subito intromesso, dice quanto</l>
<l>io mi riserbo a dir ne l'altro canto.</l>
</lg>
</div1>

<div1 type="canto">
<head>Canto 45</head>
<lg type="ottava"><head>1</head>
<l>Quanto più su l'instabil ruota vedi</l>
<l>di Fortuna ire in alto il miser uomo,</l>
<l>tanto più tosto hai da vedergli i piedi</l>
<l>ove ora ha il capo, e far cadendo il tomo.</l>
<l>Di questo, esempio è Policràte, e il re di</l>
<l>Lidia, e Dionigi, et altri ch'io non nomo,</l>
<l>che ruinati son da la suprema</l>
<l>gloria in un dì ne la miseria estrema.</l>
</lg>
<lg type="ottava"><head>2</head>
<l>Così all'incontro, quanto più depresso,</l>
<l>quanto è più l'uom di questa ruota al fondo,</l>
<l>tanto a quel punto più si trova appresso,</l>
<l>c'ha da salir, se de' girarsi in tondo.</l>
<l>Alcun sul ceppo quasi il capo ha messo,</l>
<l>che l'altro giorno ha dato legge al mondo.</l>
<l>Servio e Mario e Ventidio l'hanno mostro</l>
<l>al tempo antico, e il re Luigi al nostro:</l>
</lg>
<lg type="ottava"><head>3</head>
<l>il re Luigi, suocero del figlio</l>
<l>del duca mio; che rotto a Santo Albino,</l>
<l>e giunto al suo nimico ne l'artiglio,</l>
<l>a restar senza capo fu vicino.</l>
<l>Scórse di questo anco maggior periglio,</l>
<l>non molto inanzi, il gran Matia Corvino.</l>
<l>Poi l'un, de' Franchi, passato quel punto,</l>
<l>l'altro al regno degli Ungari fu assunto.</l>
</lg>
<lg type="ottava"><head>4</head>
<l>Si vede per gli essempii di che piene</l>
<l>sono l'antiche e le moderne istorie,</l>
<l>che 'l ben va dietro al male, e 'l male al bene,</l>
<l>e fin son l'un de l'altro e biasmi e glorie;</l>
<l>e che fidarsi a l'uom non si conviene</l>
<l>in suo tesor, suo regno e sue vittorie,</l>
<l>né disperarsi per Fortuna avversa,</l>
<l>che sempre la sua ruota in giro versa.</l>
</lg>
<lg type="ottava"><head>5</head>
<l>Ruggier per la vittoria ch'avea avuto</l>
<l>di Leone e del padre imperatore,</l>
<l>in tanta confidenzia era venuto</l>
<l>di sua fortuna e di suo gran valore,</l>
<l>che senza compagnia, senz'altro aiuto,</l>
<l>di poter egli sol gli dava il core</l>
<l>fra cento a piè e a cavallo armate squadre</l>
<l>uccider di sua mano il figlio e il padre.</l>
</lg>
<lg type="ottava"><head>6</head>
<l>Ma quella, che non vuol che si prometta</l>
<l>alcun di lei, gli mostrò in pochi giorni,</l>
<l>come tosto alzi e tosto al basso metta,</l>
<l>e tosto avversa e tosto amica torni.</l>
<l>Lo fe' conoscer quivi da chi in fretta</l>
<l>a procacciargli andò disagi e scorni,</l>
<l>dal cavallier che ne la pugna fiera</l>
<l>di man fuggito a gran fatica gli era.</l>
</lg>
<lg type="ottava"><head>7</head>
<l>Costui fece ad Ungiardo saper, come</l>
<l>quivi il guerrier ch'avea le genti rotte</l>
<l>di Costantino e per molt'anni dome,</l>
<l>stato era il giorno, e vi staria la notte;</l>
<l>e che Fortuna presa per le chiome,</l>
<l>senza che più travagli o che più lotte,</l>
<l>darà al suo re, se fa costui prigione;</l>
<l>ch'a' Bulgari, lui preso, il giogo pone.</l>
</lg>
<lg type="ottava"><head>8</head>
<l>Ungiardo da la gente, che fuggita</l>
<l>de la battaglia, a lui s'era ridutta</l>
<l>(ch'a parte a parte v'arrivò infinita,</l>
<l>perch'al ponte passar non potea tutta),</l>
<l>sapea come la strage era seguita,</l>
<l>che la metà de' Greci avea distrutta;</l>
<l>e come un cavallier solo era stato,</l>
<l>ch'un campo rotto, e l'altro avea salvato:</l>
</lg>
<lg type="ottava"><head>9</head>
<l>e che sia da se stesso senza caccia</l>
<l>venuto a dar del capo ne la rete,</l>
<l>si maraviglia, e mostra che gli piaccia,</l>
<l>con viso e gesti e con parole liete.</l>
<l>Aspetta che Ruggier dormendo giaccia;</l>
<l>poi manda le sue gente chete chete,</l>
<l>e fa il buon cavallier, ch'alcun sospetto</l>
<l>di questo non avea, prender nel letto.</l>
</lg>
<lg type="ottava"><head>10</head>
<l>Accusato Ruggier dal proprio scudo,</l>
<l>ne la città di Novengrado resta</l>
<l>prigion d'Ungiardo, il più d'ogni altro crudo,</l>
<l>che fa di ciò maravigliosa festa.</l>
<l>E che può far Ruggier, poi che gli è nudo,</l>
<l>et è legato già, quando si desta?</l>
<l>Ungiardo un suo corrier spaccia a staffetta</l>
<l>a dar la nuova a Costantino in fretta.</l>
</lg>
<lg type="ottava"><head>11</head>
<l>Avea levato Costantin la notte</l>
<l>da le ripe di Sava ogni sua schiera;</l>
<l>e seco a Beleticche avea ridotte,</l>
<l>che città del cognato Androfilo era,</l>
<l>padre di quello a cui forate e rotte</l>
<l>(come se state fossino di cera)</l>
<l>al primo incontro l'arme avea il gagliardo</l>
<l>cavallier, or prigion del fiero Ungiardo.</l>
</lg>
<lg type="ottava"><head>12</head>
<l>Quivi fortificar facea le mura</l>
<l>l'imperatore, e riparar le porte;</l>
<l>che de' Bulgari ben non s'assicura,</l>
<l>che con la guida d'un guerrier sì forte</l>
<l>non gli faccino peggio che paura,</l>
<l>e 'l resto ponghin di sua gente a morte.</l>
<l>Or che l'ode prigion, né quelli teme,</l>
<l>né se con lor sia il mondo tutto insieme.</l>
</lg>
<lg type="ottava"><head>13</head>
<l>L'imperator nuota in un mar di latte,</l>
<l>né per letizia sa quel che si faccia.</l>
<l>- Ben son le genti bulgare disfatte, -</l>
<l>dice con lieta e con sicura faccia.</l>
<l>Come de la vittoria, chi combatte,</l>
<l>se troncasse al nimico ambe le braccia,</l>
<l>certo saria, così n'è certo, e gode</l>
<l>l'imperator, poi che 'l guerrier preso ode.</l>
</lg>
<lg type="ottava"><head>14</head>
<l>Non ha minor cagion di rallegrarsi</l>
<l>del patre il figlio; ch'oltre che si spera</l>
<l>di racquistar Belgrado, e soggiugarsi</l>
<l>ogni contrada che de' Bulgari era;</l>
<l>disegna anco il guerriero amico farsi</l>
<l>con benefici, e seco averlo in schiera.</l>
<l>Né Rinaldo né Orlando a Carlo Magno</l>
<l>ha da invidiar, se gli è costui compagno.</l>
</lg>
<lg type="ottava"><head>15</head>
<l>Da questa voglia è ben diversa quella</l>
<l>di Teodora, a chi 'l figliuolo uccise</l>
<l>Ruggier con l'asta che da la mammella</l>
<l>passò alle spalle, e un palmo fuor si mise.</l>
<l>A Costantin, del quale era sorella,</l>
<l>costei si gittò a' piedi, e gli conquise</l>
<l>e intenerìgli il cor d'alta pietade</l>
<l>col largo pianto che nel sen le cade.</l>
</lg>
<lg type="ottava"><head>16</head>
<l>- Io non mi leverò da questi piedi</l>
<l>(diss'ella), signor mio, se del fellone</l>
<l>ch'uccise il mio figliuol, non mi conciedi</l>
<l>di vendicare, or che l'abbiàn prigione.</l>
<l>Oltre che stato t'è nipote, vedi</l>
<l>quanto t'amò, vedi quant'opre buone</l>
<l>ha per te fatto, e vedi s'avrai torto</l>
<l>di non lo vendicar di chi l'ha morto.</l>
</lg>
<lg type="ottava"><head>17</head>
<l>Vedi che per pietà del nostro duolo</l>
<l>ha Dio fatto levar da la campagna</l>
<l>questo crudele, e come augello a volo,</l>
<l>a dar ce l'ha condotto ne la ragna,</l>
<l>acciò in ripa di Stige il mio figliuolo</l>
<l>molto senza vendetta non rimagna.</l>
<l>Dammi costui, signore, e sii contento</l>
<l>ch'io disacerbi il mio col suo tormento. -</l>
</lg>
<lg type="ottava"><head>18</head>
<l>Così ben piange, e così ben si duole,</l>
<l>e così bene et efficace parla;</l>
<l>né dai piedi levar mai se gli vuole,</l>
<l>ben che tre volte e quattro per levarla</l>
<l>usasse Costantino atti e parole;</l>
<l>ch'egli è forzato al fin di contentarla:</l>
<l>e così comandò che si facesse</l>
<l>colui condurre, e in man di lei si desse.</l>
</lg>
<lg type="ottava"><head>19</head>
<l>E per non fare in ciò lunga dimora,</l>
<l>condotto hanno il guerrier del liocorno,</l>
<l>e dato in mano alla crudel Teodora,</l>
<l>che non vi fu intervallo più d'un giorno.</l>
<l>Il far che sia squartato vivo, e muora</l>
<l>publicamente con obbrobrio e scorno,</l>
<l>poca pena le pare, e studia e pensa</l>
<l>altra trovarne inusitata e immensa.</l>
</lg>
<lg type="ottava"><head>20</head>
<l>La femina crudel lo fece porre,</l>
<l>incatenato e mani e piedi e collo,</l>
<l>nel tenebroso fondo d'una torre,</l>
<l>ove mai non entrò raggio d'Apollo.</l>
<l>Fuor ch'un poco di pan muffato, tôrre</l>
<l>gli fe' ogni cibo, e senza ancor lassollo</l>
<l>duo dì talora; e lo diè in guardia a tale,</l>
<l>ch'era di lei più pronto a fargli male.</l>
</lg>
<lg type="ottava"><head>21</head>
<l>Oh! se d'Amon la valorosa e bella</l>
<l>figlia, oh se la magnanima Marfisa</l>
<l>avesse avuto di Ruggier novella,</l>
<l>ch'in prigion tormentasse a questa guisa;</l>
<l>per liberarlo saria questa e quella</l>
<l>postasi al rischio di restarne uccisa;</l>
<l>né Bradamante avria, per dargli aiuto,</l>
<l>a Beatrice o Amon rispetto avuto.</l>
</lg>
<lg type="ottava"><head>22</head>
<l>Re Carlo intanto avendo la promessa</l>
<l>a costei fatta in mente, che consorte</l>
<l>dar non le lascierà, che sia men d'essa</l>
<l>al paragon de l'arme ardito e forte;</l>
<l>questa sua voluntà con trombe espressa</l>
<l>non solamente fe' ne la sua corte,</l>
<l>ma in ogni terra al suo imperio soggetta;</l>
<l>onde la fama andò pel mondo in fretta.</l>
</lg>
<lg type="ottava"><head>23</head>
<l>Questa condizion contiene il bando:</l>
<l>chi la figlia d'Amon per moglie vuole,</l>
<l>star con lei debba a paragon del brando</l>
<l>da l'apparire al tramontar del sole;</l>
<l>e fin a questo termine durando,</l>
<l>e non sia vinto, senz'altre parole</l>
<l>la donna da lui vinta esser s'intenda,</l>
<l>né possa ella negar che non lo prenda;</l>
</lg>
<lg type="ottava"><head>24</head>
<l>e che l'eletta ella de l'arme dona,</l>
<l>senza mirar chi sia di lor, che chiede.</l>
<l>E lo potea ben far, perch'era buona</l>
<l>con tutte l'arme, o sia a cavallo o a piede.</l>
<l>Amon, che contrastar con la Corona</l>
<l>non può né vuole, al fin sforzato cede;</l>
<l>e ritornare a corte si consiglia,</l>
<l>dopo molti discorsi, egli e la figlia.</l>
</lg>
<lg type="ottava"><head>25</head>
<l>Ancor che sdegno e còlera la madre</l>
<l>contra la figlia avea, pur per suo onore</l>
<l>vesti le fece far ricche e leggiadre</l>
<l>a varie foggie e di più d'un colore.</l>
<l>Bradamante alla corte andò col padre;</l>
<l>e quando quivi non trovò il suo amore,</l>
<l>più non le parve quella corte, quella</l>
<l>che le solea parer già così bella.</l>
</lg>
<lg type="ottava"><head>26</head>
<l>Come chi visto abbia, l'aprile o il maggio,</l>
<l>giardin di frondi e di bei fiori adorno,</l>
<l>e lo rivegga poi che 'l sol il raggio</l>
<l>all'austro inchina, e lascia breve il giorno,</l>
<l>lo trova deserto, orrido e selvaggio;</l>
<l>così pare alla donna al suo ritorno,</l>
<l>che da Ruggier la corte abandonata</l>
<l>quella non sia, ch'avea al partir lasciata.</l>
</lg>
<lg type="ottava"><head>27</head>
<l>Domandar non ardisce che ne sia,</l>
<l>acciò di sé non dia maggior sospetto;</l>
<l>ma pon l'orecchia, e cerca tuttavia</l>
<l>che senza domandar le ne sia detto.</l>
<l>Si sa ch'egli è partito, ma che via</l>
<l>pres'abbia, non fa alcun vero concetto;</l>
<l>perché partendo ad altri non fe' motto,</l>
<l>ch'allo scudier che seco avea condotto.</l>
</lg>
<lg type="ottava"><head>28</head>
<l>Oh come ella sospira! oh come teme,</l>
<l>sentendo che se n'è come fuggito!</l>
<l>Oh come sopra ogni timor le preme,</l>
<l>che per porla in oblio se ne sia gito!</l>
<l>che vistosi Amon contra, et ogni speme</l>
<l>perduta mai più d'esserle marito,</l>
<l>si sia fatto da lei lontano, forse</l>
<l>così sperando dal suo amor disciorse:</l>
</lg>
<lg type="ottava"><head>29</head>
<l>e che fatt'abbia ancor qualche disegno,</l>
<l>per più tosto levarsela dal core,</l>
<l>d'andar cercando d'uno in altro regno</l>
<l>donna per cui si scordi il primo amore,</l>
<l>come si dice che si suol d'un legno</l>
<l>talor chiodo con chiodo cacciar fuore.</l>
<l>Nuovo pensier ch'a questo poi succede,</l>
<l>le dipinge Ruggier pieno di fede;</l>
</lg>
<lg type="ottava"><head>30</head>
<l>e lei, che dato orecchie abbia, riprende,</l>
<l>a tanta iniqua suspizione e stolta.</l>
<l>E così l'un pensier Ruggier difende,</l>
<l>l'altro l'accusa: et ella amenduo ascolta,</l>
<l>e quando a questo e quando a quel s'apprende,</l>
<l>né risoluta a questo o a quel si volta.</l>
<l>Pur all'opinion più tosto corre,</l>
<l>che più le giova, e la contraria aborre.</l>
</lg>
<lg type="ottava"><head>31</head>
<l>E talor anco che le torna a mente</l>
<l>quel che più volte il suo Ruggier le ha detto,</l>
<l>come di grave error, si duole e pente,</l>
<l>ch'avuto n'abbia gelosia e sospetto;</l>
<l>e come fosse al suo Ruggier presente,</l>
<l>chiamasi in colpa, e se ne batte il petto.</l>
<l>- Ho fatto error (dice ella), e me n'aveggio;</l>
<l>ma chi n'è causa, è causa ancor di peggio.</l>
</lg>
<lg type="ottava"><head>32</head>
<l>Amor n'è causa, che nel cor m'ha impresso</l>
<l>la forma tua così leggiadra e bella;</l>
<l>e posto ci ha l'ardir, l'ingegno appresso,</l>
<l>e la virtù di che ciascun favella;</l>
<l>ch'impossibil mi par, ch'ove concesso</l>
<l>ne sia il veder, ch'ogni donna e donzella</l>
<l>non ne sia accesa, e che non usi ogni arte</l>
<l>di sciorti dal mio amore e al suo legarte.</l>
</lg>
<lg type="ottava"><head>33</head>
<l>Deh avesse Amor così nei pensier miei</l>
<l>il tuo pensier, come ci ha il viso sculto!</l>
<l>Io son ben certa che lo troverei</l>
<l>palese tal, qual io lo stimo occulto;</l>
<l>e che sì fuor di gelosia sarei,</l>
<l>ch'ad or ad or non mi farebbe insulto;</l>
<l>e dove a pena or è da me respinta,</l>
<l>rimarria morta, non che rotta e vinta.</l>
</lg>
<lg type="ottava"><head>34</head>
<l>Son simile all'avar c'ha il cor sì intento</l>
<l>al suo tesoro, e sì ve l'ha sepolto,</l>
<l>che non ne può lontan viver contento,</l>
<l>né non sempre temer che gli sia tolto.</l>
<l>Ruggiero, or può, ch'io non ti veggo e sento,</l>
<l>in me, più de la speme, il timor molto,</l>
<l>il qual ben che bugiardo e vano io creda,</l>
<l>non posso far di non mi dargli in preda.</l>
</lg>
<lg type="ottava"><head>35</head>
<l>Ma non apparirà il lume sì tosto</l>
<l>agli occhi miei del tuo viso giocondo,</l>
<l>contra ogni mia credenza a me nascosto,</l>
<l>non so in qual parte, o Ruggier mio, del mondo,</l>
<l>come il falso timor sarà deposto</l>
<l>da la vera speranza e messo al fondo.</l>
<l>Deh torna a me, Ruggier, torna, e conforta</l>
<l>la speme che 'l timor quasi m'ha morta!</l>
</lg>
<lg type="ottava"><head>36</head>
<l>Come al partir del sol si fa maggiore</l>
<l>l'ombra, onde nasce poi vana paura;</l>
<l>e come all'apparir del suo splendore</l>
<l>vien meno l'ombra, e 'l timido assicura:</l>
<l>così senza Ruggier sento timore;</l>
<l>se Ruggier veggo, in me timor non dura.</l>
<l>Deh torna a me, Ruggier, deh torna prima</l>
<l>che 'l timor la speranza in tutto opprima!</l>
</lg>
<lg type="ottava"><head>37</head>
<l>Come la notte ogni fiammella è viva,</l>
<l>e riman spenta subito ch'aggiorna;</l>
<l>così, quando il mio sol di sé mi priva,</l>
<l>mi leva incontra il rio timor le corna:</l>
<l>ma non sì tosto all'orizzonte arriva,</l>
<l>che 'l timor fugge, e la speranza torna.</l>
<l>Deh torna a me, deh torna, o caro lume,</l>
<l>e scaccia il rio timor che mi consume!</l>
</lg>
<lg type="ottava"><head>38</head>
<l>Se 'l sol si scosta, e lascia i giorni brevi,</l>
<l>quanto di bello avea la terra asconde;</l>
<l>fremono i venti, e portan ghiacci e nievi;</l>
<l>non canta augel, né fior si vede o fronde:</l>
<l>così, qualora avvien che da me levi,</l>
<l>o mio bel sol, le tue luci gioconde,</l>
<l>mille timori, e tutti iniqui, fanno</l>
<l>un aspro verno in me più volte l'anno.</l>
</lg>
<lg type="ottava"><head>39</head>
<l>Deh torna a me, mio sol, torna, e rimena</l>
<l>la desiata dolce primavera!</l>
<l>Sgombra i ghiacci e le nievi, e rasserena</l>
<l>la mente mia sì nubilosa e nera. -</l>
<l>Qual Progne si lamenta o Filomena</l>
<l>ch'a cercar esca ai figliolini ita era,</l>
<l>e trova il nido vòto; o qual si lagna</l>
<l>turture c'ha perduto la compagna:</l>
</lg>
<lg type="ottava"><head>40</head>
<l>tal Bradamante si dolea, che tolto</l>
<l>le fosse stato il suo Ruggier temea,</l>
<l>di lacrime bagnando spesso il volto,</l>
<l>ma più celatamente che potea.</l>
<l>Oh quanto, quanto si dorria più molto,</l>
<l>s'ella sapesse quel che non sapea,</l>
<l>che con pena e con strazio il suo consorte</l>
<l>era in prigion, dannato a crudel morte!</l>
</lg>
<lg type="ottava"><head>41</head>
<l>La crudeltà ch'usa l'iniqua vecchia</l>
<l>contra il buon cavallier che preso tiene,</l>
<l>e che di dargli morte s'apparecchia</l>
<l>con nuovi strazii e non usate pene,</l>
<l>la superna Bontà fa ch'all'orecchia</l>
<l>del cortese figliuol di Cesar viene;</l>
<l>e che gli mette in cor, come l'aiute,</l>
<l>e non lasci perir tanta virtute.</l>
</lg>
<lg type="ottava"><head>42</head>
<l>Il cortese Leon che Ruggiero ama</l>
<l>(non che sappi però che Ruggier sia),</l>
<l>mosso da quel valor ch'unico chiama,</l>
<l>e che gli par che soprumano sia,</l>
<l>molto fra sé discorre, ordisce e trama,</l>
<l>e di salvarlo al fin trova la via,</l>
<l>in guisa che da lui la zia crudele</l>
<l>offesa non si tenga, e si querele.</l>
</lg>
<lg type="ottava"><head>43</head>
<l>Parlò in secreto a chi tenea la chiave</l>
<l>de la prigione; e che volea, gli disse,</l>
<l>vedere il cavallier pria che sì grave</l>
<l>sentenzia, contra lui data, seguisse.</l>
<l>Giunta la notte, un suo fedel seco have</l>
<l>audace e forte, et atto a zuffe e a risse;</l>
<l>e fa che 'l castellan, senz'altrui dire</l>
<l>ch'egli fosse Leon, gli viene aprire.</l>
</lg>
<lg type="ottava"><head>44</head>
<l>Il castellan, senza ch'alcun de' sui</l>
<l>seco abbia, occultamente Leon mena</l>
<l>col compagno alla torre ove ha colui</l>
<l>che si serba all'estrema d'ogni pena.</l>
<l>Giunti là dentro, gettano amendui</l>
<l>al castellan che volge lor la schena</l>
<l>per aprir lo sportello, al collo un laccio,</l>
<l>e subito gli dan l'ultimo spaccio.</l>
</lg>
<lg type="ottava"><head>45</head>
<l>Apron la cataratta, onde sospeso</l>
<l>al canape, ivi a tal bisogno posto,</l>
<l>Leon si cala, e in mano ha un torchio acceso,</l>
<l>là dove era Ruggier dal sol nascosto.</l>
<l>Tutto legato, e s'una grata steso</l>
<l>lo trova, all'acqua un palmo e men discosto.</l>
<l>L'avria in un mese e in termine più corto,</l>
<l>per sé, senz'altro aiuto, il luogo morto.</l>
</lg>
<lg type="ottava"><head>46</head>
<l>Leon Ruggier con gran pietade abbraccia,</l>
<l>e dice: - Cavallier, la tua virtute</l>
<l>indissolubilmente a te m'allaccia</l>
<l>di voluntaria eterna servitute;</l>
<l>e vuol che più il tuo ben, che 'l mio, mi piaccia,</l>
<l>né curi per la tua la mia salute,</l>
<l>e che la tua amicizia al padre e a quanti</l>
<l>parenti io m'abbia al mondo, io metta inanti.</l>
</lg>
<lg type="ottava"><head>47</head>
<l>Io son Leone, acciò tu intenda, figlio</l>
<l>di Costantin, che vengo a darti aiuto,</l>
<l>come vedi, in persona, con periglio</l>
<l>(se mai dal padre mio sarà saputo)</l>
<l>d'esser cacciato, o con turbato ciglio</l>
<l>perpetuamente esser da lui veduto;</l>
<l>che per la gente la qual rotta e morta</l>
<l>da te gli fu a Belgrado, odio ti porta. -</l>
</lg>
<lg type="ottava"><head>48</head>
<l>E seguitò, più cose altre dicendo</l>
<l>da farlo ritornar da morte a vita;</l>
<l>e lo vien tuttavolta disciogliendo.</l>
<l>Ruggier gli dice: - Io v'ho grazia infinita;</l>
<l>e questa vita ch'or mi date, intendo</l>
<l>che sempremai vi sia restituita,</l>
<l>che la vogliate riavere, et ogni</l>
<l>volta che per voi spenderla bisogni. -</l>
</lg>
<lg type="ottava"><head>49</head>
<l>Ruggier fu tratto di quel loco oscuro,</l>
<l>e in vece sua morto il guardian rimase;</l>
<l>né conosciuto egli né gli altri furo.</l>
<l>Leon menò Ruggiero alle sue case,</l>
<l>ove a star seco tacito e sicuro</l>
<l>per quattro o per sei dì gli persuase;</l>
<l>che riaver l'arme e 'l destrier gagliardo</l>
<l>gli faria intanto, che gli tolse Ungiardo.</l>
</lg>
<lg type="ottava"><head>50</head>
<l>Ruggier fuggito, il suo guardian strozzato</l>
<l>si trova il giorno, e aperta la prigione.</l>
<l>Chi quel, chi questo pensa che sia stato;</l>
<l>ne parla ognun, né però alcun s'appone.</l>
<l>Ben di tutti gli altri uomini pensato</l>
<l>più tosto si saria, che di Leone;</l>
<l>che pare a molti ch'avria causa avuto</l>
<l>di farne strazio, e non di dargli aiuto.</l>
</lg>
<lg type="ottava"><head>51</head>
<l>Riman di tanta cortesia Ruggiero</l>
<l>confuso sì, sì pien di maraviglia,</l>
<l>e tramutato sì da quel pensiero</l>
<l>che quivi tratto l'avea tante miglia,</l>
<l>che mettendo il secondo col primiero,</l>
<l>né a questo quel, né questo a quel simiglia.</l>
<l>Il primo tutto era odio, ira e veneno;</l>
<l>di pietade è il secondo e d'amor pieno.</l>
</lg>
<lg type="ottava"><head>52</head>
<l>Molto la notte e molto il giorno pensa,</l>
<l>d'altro non cura et altro non disia,</l>
<l>che da l'obligazion che gli avea immensa,</l>
<l>sciorsi con pari e maggior cortesia.</l>
<l>Gli par, se tutta sua vita dispensa</l>
<l>in lui servire, o breve o lunga sia,</l>
<l>e se s'espone a mille morti certe,</l>
<l>non gli può tanto far, che più non merte.</l>
</lg>
<lg type="ottava"><head>53</head>
<l>Venuta quivi intanto era la nuova</l>
<l>del bando ch'avea fatto il re di Francia,</l>
<l>che chi vuol Bradamante, abbia a far prova</l>
<l>con lei di forza, con spada e con lancia.</l>
<l>Questo udir a Leon sì poco giova,</l>
<l>che se gli vede impallidir la guancia;</l>
<l>perché, come uom che le sue forze ha note,</l>
<l>sa ch'a lei pare in arme esser non puote.</l>
</lg>
<lg type="ottava"><head>54</head>
<l>Fra sé discorre, e vede che supplire</l>
<l>può con l'ingegno, ove il vigor sia manco,</l>
<l>facendo con sue insegne comparire</l>
<l>questo guerrier di cui non sa il nome anco;</l>
<l>che di possanza iudica e d'ardire</l>
<l>poter star contra a qualsivoglia Franco:</l>
<l>e crede ben, s'a lui ne dà l'impresa,</l>
<l>che ne fia vinta Bradamante e presa.</l>
</lg>
<lg type="ottava"><head>55</head>
<l>Ma due cose ha da far: l'una, disporre</l>
<l>il cavallier, che questa impresa accetti;</l>
<l>l'altra, nel campo in vece sua lui porre</l>
<l>in modo che non sia chi ne sospetti.</l>
<l>A sé lo chiama, e 'l caso gli discorre,</l>
<l>e pregal poi con efficaci detti,</l>
<l>ch'egli sia quel ch'a questa pugna vegna</l>
<l>col nome altrui, sotto mentita insegna.</l>
</lg>
<lg type="ottava"><head>56</head>
<l>L'eloquenzia del Greco assai potea;</l>
<l>ma più de l'eloquenzia potea molto</l>
<l>l'obligo grande che Ruggier gli avea,</l>
<l>da mai non ne dovere essere isciolto:</l>
<l>sì che quantunque duro gli parea,</l>
<l>e non possibil quasi; pur con volto,</l>
<l>più che con cor giocondo, gli rispose</l>
<l>ch'era per far per lui tutte le cose.</l>
</lg>

<lg type="ottava"><head>57</head>
<l>Ben che da fier dolor, tosto che questa</l>
<l>parola ha detta, il cor ferir si senta,</l>
<l>che giorno e notte e sempre lo molesta,</l>
<l>sempre l'affligge e sempre lo tormenta,</l>
<l>e vegga la sua morte manifesta;</l>
<l>pur non è mai per dir che se ne penta;</l>
<l>che prima ch'a Leon non ubbidire,</l>
<l>mille volte, non ch'una, è per morire.</l>
</lg>
<lg type="ottava"><head>58</head>
<l>Ben certo è di morir; perché, se lascia</l>
<l>la donna, ha da lasciar la vita ancora:</l>
<l>o che l'accorerà il duolo e l'ambascia;</l>
<l>o se 'l duolo e l'ambascia non l'accora,</l>
<l>con le man proprie squarcierà la fascia</l>
<l>che cinge l'alma, e ne la trarrà fuora;</l>
<l>ch'ogni altra cosa più facil gli fia,</l>
<l>che poter lei veder, che sua non sia.</l>
</lg>
<lg type="ottava"><head>59</head>
<l>Gli è di morir disposto; ma che sorte</l>
<l>di morte voglia far, non sa dir anco.</l>
<l>Pensa talor di fingersi men forte,</l>
<l>e porger nudo alla donzella il fianco;</l>
<l>che non fu mai la più beata morte,</l>
<l>che se per man di lei venisse manco.</l>
<l>Poi vede, se per lui resta che moglie</l>
<l>sia di Leon, che l'obligo non scioglie:</l>
</lg>
<lg type="ottava"><head>60</head>
<l>perché ha promesso contra Bradamante</l>
<l>entrare in campo a singular battaglia;</l>
<l>non simulare, e farne sol sembiante,</l>
<l>sì che Leon di lui poco si vaglia.</l>
<l>Dunque starà nel detto suo constante;</l>
<l>e ben che or questo or quel pensier l'assaglia,</l>
<l>tutti li scaccia, e solo a questo cede,</l>
<l>il qual l'esorta a non mancar di fede.</l>
</lg>
<lg type="ottava"><head>61</head>
<l>Avea già fatto apparecchiar Leone,</l>
<l>con licenzia del patre Costantino,</l>
<l>arme e cavalli, e un numer di persone</l>
<l>qual gli convenne, e entrato era in camino;</l>
<l>e seco avea Ruggiero, a cui le buone</l>
<l>arme avea fatto rendere e Frontino:</l>
<l>e tanto un giorno e un altro e un altro andaro,</l>
<l>ch'in Francia et a Parigi si trovaro.</l>
</lg>
<lg type="ottava"><head>62</head>
<l>Non vòlse entrar Leon ne la cittate,</l>
<l>e i padiglioni alla campagna tese;</l>
<l>e fe' il medesmo dì per imbasciate,</l>
<l>che di sua giunta il re di Francia intese.</l>
<l>L'ebbe il re caro; e gli fu più fiate,</l>
<l>donando e visitandolo, cortese.</l>
<l>De la venuta sua la cagion disse</l>
<l>Leone, e lo pregò che l'espedisse:</l>
</lg>
<lg type="ottava"><head>63</head>
<l>ch'entrar facesse in campo la donzella</l>
<l>che marito non vuol di lei men forte;</l>
<l>quando venuto era per fare o ch'ella</l>
<l>moglier gli fosse, o che gli desse morte.</l>
<l>Carlo tolse l'assunto, e fece quella</l>
<l>comparir l'altro dì fuor de le porte,</l>
<l>ne lo steccato che la notte sotto</l>
<l>all'alte mura fu fatto di botto.</l>
</lg>
<lg type="ottava"><head>64</head>
<l>La notte ch'andò inanzi al terminato</l>
<l>giorno de la battaglia, Ruggiero ebbe</l>
<l>simile a quella che suole il dannato</l>
<l>aver, che la matina morir debbe.</l>
<l>Eletto avea combatter tutto armato,</l>
<l>perch'esser conosciuto non vorrebbe;</l>
<l>né lancia né destriero adoprar vòlse,</l>
<l>né, fuor che 'l brando, arme d'offesa tolse.</l>
</lg>
<lg type="ottava"><head>65</head>
<l>Lancia non tolse; non perché temesse</l>
<l>di quella d'or, che fu de l'Argalia,</l>
<l>e poi d'Astolfo a cui costei successe,</l>
<l>che far gli arcion votar sempre solia:</l>
<l>perché nessun, ch'ella tal forza avesse,</l>
<l>o fosse fatta per negromanzia,</l>
<l>avea saputo, eccetto quel re solo</l>
<l>che far la fece e la donò al figliuolo.</l>
</lg>
<lg type="ottava"><head>66</head>
<l>Anzi Astolfo e la donna, che portata</l>
<l>l'aveano poi, credean che non l'incanto,</l>
<l>ma la propria possanza fosse stata,</l>
<l>che dato loro in giostra avesse il vanto;</l>
<l>e che con ogni altra asta ch'incontrata</l>
<l>fosse da lor, farebbono altretanto.</l>
<l>La cagion sola, che Ruggier non giostra,</l>
<l>è per non far del suo Frontino mostra:</l>
</lg>
<lg type="ottava"><head>67</head>
<l>che lo potria la donna facilmente</l>
<l>conoscer, se da lei fosse veduto;</l>
<l>però che cavalcato, e lungamente</l>
<l>in Montalban l'avea seco tenuto.</l>
<l>Ruggier che solo studia e solo ha mente</l>
<l>come da lei non sia riconosciuto,</l>
<l>né vuol Frontin, né vuol cos'altra avere,</l>
<l>che di far di sé indizio abbia potere.</l>
</lg>
<lg type="ottava"><head>68</head>
<l>A questa impresa un'altra spada volle;</l>
<l>che ben sapea che contra a Balisarda</l>
<l>saria ogn'osbergo, come pasta, molle;</l>
<l>ch'alcuna tempra quel furor non tarda:</l>
<l>e tutto 'l taglio anco a quest'altra tolle</l>
<l>con un martello, e la fa men gagliarda.</l>
<l>Con quest'arme Ruggiero al primo lampo</l>
<l>ch'apparve all'orizzonte, entrò nel campo.</l>
</lg>
<lg type="ottava"><head>69</head>
<l>E per parer Leon, le sopraveste</l>
<l>che dianzi ebbe Leon, s'ha messe indosso;</l>
<l>e l'aquila de l'or con le due teste</l>
<l>porta dipinta ne lo scudo rosso.</l>
<l>E facilmente si potean far queste</l>
<l>finzion; ch'era ugualmente grande e grosso</l>
<l>l'un come l'altro. Appresentossi l'uno;</l>
<l>l'altro non si lasciò veder d'alcuno.</l>
</lg>
<lg type="ottava"><head>70</head>
<l>Era la voluntà de la donzella</l>
<l>da quest'altra diversa di gran lunga;</l>
<l>che, se Ruggier su la spada martella</l>
<l>per rintuzzarla, che non tagli o punga,</l>
<l>la sua la donna aguzza, e brama ch'ella</l>
<l>entri nel ferro, e sempre al vivo giunga,</l>
<l>anzi ogni colpo sì ben tagli e fore,</l>
<l>che vada sempre a ritrovargli il core.</l>
</lg>
<lg type="ottava"><head>71</head>
<l>Qual su le mosse il barbaro si vede,</l>
<l>che 'l cenno del partir fugoso attende,</l>
<l>né qua né là poter fermare il piede,</l>
<l>gonfiar le nare, e che l'orecchie tende;</l>
<l>tal l'animosa donna che non crede</l>
<l>che questo sia Ruggier con chi contende,</l>
<l>aspettando la tromba, par che fuoco</l>
<l>ne le vene abbia, e non ritrovi loco.</l>
</lg>
<lg type="ottava"><head>72</head>
<l>Qual talor, dopo il tuono, orrido vento</l>
<l>subito segue, che sozzopra volve</l>
<l>l'ondoso mare, e leva in un momento</l>
<l>da terra fin al ciel l'oscura polve;</l>
<l>fuggon le fiere, e col pastor l'armento;</l>
<l>l'aria in grandine e in pioggia si risolve:</l>
<l>udito il segno la donzella, tale</l>
<l>stringe la spada, e 'l suo Ruggiero assale.</l>
</lg>
<lg type="ottava"><head>73</head>
<l>Ma non più quercia antica, o grosso muro</l>
<l>di ben fondata torre a borea cede,</l>
<l>né più all'irato mar lo scoglio duro,</l>
<l>che d'ogni intorno il dì e la notte il fiede;</l>
<l>che sotto l'arme il buon Ruggier sicuro,</l>
<l>che già al troiano Ettòr Vulcano diede,</l>
<l>ceda all'odio e al furor che lo tempesta</l>
<l>or ne' fianchi, or nel petto, or ne la testa.</l>
</lg>
<lg type="ottava"><head>74</head>
<l>Quando di taglio la donzella, quando</l>
<l>mena di punta; e tutta intenta mira</l>
<l>ove cacciar tra ferro e ferro il brando,</l>
<l>sì che si sfoghi e disacerbi l'ira.</l>
<l>Or da un lato, or da un altro il va tentando;</l>
<l>quando di qua, quando di là s'aggira:</l>
<l>e si rode e si duol che non le avegna</l>
<l>mai fatta alcuna cosa che disegna.</l>
</lg>
<lg type="ottava"><head>75</head>
<l>Come chi assedia una città che forte</l>
<l>sia di buon fianchi e di muraglia grossa,</l>
<l>spesso l'assalta, or vuol batter le porte,</l>
<l>or l'alte torri, or atturar la fossa;</l>
<l>e pone indarno le sue genti a morte,</l>
<l>né via sa ritrovar ch'entrar vi possa:</l>
<l>così molto s'affanna e si travaglia,</l>
<l>né può la donna aprir piastra né maglia.</l>
</lg>
<lg type="ottava"><head>76</head>
<l>Quando allo scudo e quando al buono elmetto,</l>
<l>quando all'osbergo fa gittar scintille</l>
<l>con colpi ch'alle braccia, al capo, al petto</l>
<l>mena dritti e riversi, e mille e mille,</l>
<l>e spessi più, che sul sonante tetto</l>
<l>la grandine far soglia de le ville.</l>
<l>Ruggier sta su l'avviso, e si difende</l>
<l>con gran destrezza, e lei mai non offende.</l>
</lg>
<lg type="ottava"><head>77</head>
<l>Or si ferma, or volteggia, or si ritira,</l>
<l>e con la man spesso accompagna il piede.</l>
<l>Porge or lo scudo, et or la spada gira</l>
<l>ove girar la man nimica vede.</l>
<l>O lei non fere, o se la fere, mira</l>
<l>ferirla in parte ove men nuocer crede.</l>
<l>La donna, prima che quel dì s'inchine,</l>
<l>brama di dare alla battaglia fine.</l>
</lg>
<lg type="ottava"><head>78</head>
<l>Si ricordò del bando, e si ravvide</l>
<l>del suo periglio, se non era presta;</l>
<l>che se in un dì non prende o non uccide</l>
<l>il suo domandator, presa ella resta.</l>
<l>Era già presso ai termini d'Alcide</l>
<l>per attuffar nel mar Febo la testa,</l>
<l>quando ella cominciò di sua possanza</l>
<l>a difidarsi, e perder la speranza.</l>
</lg>
<lg type="ottava"><head>79</head>
<l>Quanto mancò più la speranza, crebbe</l>
<l>tanto più l'ira, e radoppiò le botte;</l>
<l>che pur quell'arme rompere vorrebbe,</l>
<l>ch'in tutto un dì non avea ancora rotte:</l>
<l>come colui ch'al lavorio che debbe,</l>
<l>sia stato lento, e già vegga esser notte,</l>
<l>s'affretta indarno, si travaglia e stanca,</l>
<l>fin che la forza a un tempo e il dì gli manca.</l>
</lg>
<lg type="ottava"><head>80</head>
<l>O misera donzella, se costui</l>
<l>tu conoscessi, a cui dar morte brami,</l>
<l>se lo sapessi esser Ruggier, da cui</l>
<l>de la tua vita pendono li stami;</l>
<l>so ben ch'uccider te, prima che lui,</l>
<l>vorresti; che di te so che più l'ami:</l>
<l>e quando lui Ruggiero esser saprai,</l>
<l>di questi colpi ancor, so, ti dorrai.</l>
</lg>
<lg type="ottava"><head>81</head>
<l>Carlo e molt'altri seco, che Leone</l>
<l>esser costui credeansi, e non Ruggiero,</l>
<l>veduto come in arme, al paragone</l>
<l>di Bradamante, forte era e leggiero;</l>
<l>e, senza offender lei, con che ragione</l>
<l>difender si sapea; mutan pensiero,</l>
<l>e dicon: - Ben convengono amendui;</l>
<l>ch'egli è di lei ben degno, ella di lui. -</l>
</lg>
<lg type="ottava"><head>82</head>
<l>Poi che Febo nel mar tutt'è nascoso,</l>
<l>Carlo, fatta partir quella battaglia,</l>
<l>giudica che la donna per suo sposo</l>
<l>prenda Leon, né ricusar lo vaglia.</l>
<l>Ruggier, senza pigliar quivi riposo,</l>
<l>senz'elmo trarsi o alleggierirsi maglia,</l>
<l>sopra un picciol ronzin torna in gran fretta</l>
<l>ai padiglioni ove Leon l'aspetta.</l>
</lg>
<lg type="ottava"><head>83</head>
<l>Gittò Leone al cavallier le braccia</l>
<l>due volte e più fraternamente al collo;</l>
<l>e poi, trattogli l'elmo da la faccia,</l>
<l>di qua e di là con grande amor baciollo.</l>
<l>- Vo' (disse) che di me sempre tu faccia</l>
<l>come ti par; che mai trovar satollo</l>
<l>non mi potrai, che me e lo stato mio</l>
<l>spender tu possa ad ogni tuo disio.</l>
</lg>
<lg type="ottava"><head>84</head>
<l>Né veggo ricompensa che mai questa</l>
<l>obligazion ch'io t'ho, possi disciorre;</l>
<l>e non, s'ancora io mi levi di testa</l>
<l>la mia corona, e a te la venghi a porre. -</l>
<l>Ruggier, di cui la mente ange e molesta</l>
<l>alto dolore, e che la vita aborre,</l>
<l>poco risponde, e l'insegne gli rende,</l>
<l>che n'avea aute, e 'l suo liocorno prende.</l>
</lg>
<lg type="ottava"><head>85</head>
<l>E stanco dimostrandosi e svogliato,</l>
<l>più tosto che poté, da lui levosse;</l>
<l>et al suo alloggiamento ritornato,</l>
<l>poi che fu mezzanotte, tutto armosse;</l>
<l>e sellato il destrier, senza commiato,</l>
<l>e senza che d'alcun sentito fosse,</l>
<l>sopra vi salse, e si drizzò al camino</l>
<l>che più piacer gli parve al suo Frontino.</l>
</lg>
<lg type="ottava"><head>86</head>
<l>Frontino or per via dritta or per via torta,</l>
<l>quando per selve e quando per campagna</l>
<l>il suo signor tutta la notte porta,</l>
<l>che non cessa un momento che non piagna:</l>
<l>chiama la morte, e in quella si conforta,</l>
<l>che l'ostinata doglia sola fragna;</l>
<l>né vede, altro che morte, chi finire</l>
<l>possa l'insopportabil suo martìre.</l>
</lg>
<lg type="ottava"><head>87</head>
<l>- Di chi mi debbo, ohimè! (dicea) dolere,</l>
<l>che così m'abbia a un punto ogni ben tolto?</l>
<l>Deh, s'io non vo' l'ingiuria sostenere</l>
<l>senza vendetta, incontra a cui mi volto?</l>
<l>Fuor che me stesso, altri non so vedere,</l>
<l>che m'abbia offeso et in miseria volto.</l>
<l>Io m'ho dunque di me contra a me stesso</l>
<l>da vendicar, c'ho tutto il mal commesso.</l>
</lg>
<lg type="ottava"><head>88</head>
<l>Pur, quando io avessi fatto solamente</l>
<l>a me l'ingiuria, a me forse potrei</l>
<l>donar perdon, se ben difficilmente;</l>
<l>anzi vo' dir che far non lo vorrei:</l>
<l>or quanto, poi che Bradamante sente</l>
<l>meco l'ingiuria ugual, men lo farei?</l>
<l>Quando bene a me ancora io perdonassi,</l>
<l>lei non convien ch'invendicata lassi.</l>
</lg>
<lg type="ottava"><head>89</head>
<l>Per vendicar lei dunque debbo e voglio</l>
<l>ogni modo morir, né ciò mi pesa;</l>
<l>ch'altra cosa non so ch'al mio cordoglio,</l>
<l>fuor che la morte, far possa difesa.</l>
<l>Ma sol, ch'allora io non mori', mi doglio,</l>
<l>che fatto ancora io non le aveva offesa.</l>
<l>Oh me felice, s'io moriva allora</l>
<l>ch'era prigion de la crudel Teodora!</l>
</lg>
<lg type="ottava"><head>90</head>
<l>Se ben m'avesse ucciso, tormentato</l>
<l>prima ad arbitrio di sua crudeltade,</l>
<l>da Bradamante almeno avrei sperato</l>
<l>di ritrovare al mio caso pietade.</l>
<l>Ma quando ella saprà ch'avrò più amato</l>
<l>Leon di lei, e di mia volontade</l>
<l>io me ne sia, perch'egli l'abbia, privo;</l>
<l>avrà ragion d'odiarmi e morto e vivo. -</l>
</lg>
<lg type="ottava"><head>91</head>
<l>Questo dicendo e molte altre parole</l>
<l>che sospiri accompagnano e singulti,</l>
<l>si trova all'apparir del nuovo sole</l>
<l>fra scuri boschi, in luoghi strani e inculti;</l>
<l>e perché è disperato, e morir vuole,</l>
<l>e, più che può, che 'l suo morir s'occulti,</l>
<l>questo luogo gli par molto nascosto,</l>
<l>et atto a far quant'ha di sé disposto.</l>
</lg>
<lg type="ottava"><head>92</head>
<l>Entra nel folto bosco, ove più spesse</l>
<l>l'ombrose frasche e più intricate vede;</l>
<l>ma Frontin prima al tutto sciolto messe</l>
<l>da sé lontano, e libertà gli diede.</l>
<l>- O mio Frontin (gli disse), s'a me stesse</l>
<l>di dare a' merti tuoi degna mercede,</l>
<l>avresti a quel destrier da invidiar poco,</l>
<l>che volò al cielo, e fra le stelle ha loco.</l>
</lg>
<lg type="ottava"><head>93</head>
<l>Cillaro, so, non fu, non fu Arione</l>
<l>di te miglior, né meritò più lode;</l>
<l>né alcun altro destrier di cui menzione</l>
<l>fatta da' Greci o da' Latini s'ode.</l>
<l>Se ti fur par ne l'altre parti buone,</l>
<l>di questa so ch'alcun di lor non gode,</l>
<l>di potersi vantar ch'avuto mai</l>
<l>abbia il pregio e l'onor che tu avuto hai;</l>
</lg>
<lg type="ottava"><head>94</head>
<l>poi ch'alla più che mai sia stata o sia</l>
<l>donna gentile e valorosa e bella</l>
<l>sì caro stato sei, che ti nutria,</l>
<l>e di sua man ti ponea freno e sella.</l>
<l>Caro eri alla mia donna: ah perché mia</l>
<l>la dirò più, se mia non è più quella?</l>
<l>s'io l'ho donata ad altri? Ohimè! che cesso</l>
<l>di volger questa spada ora in me stesso? -</l>
</lg>
<lg type="ottava"><head>95</head>
<l>Se Ruggier qui s'affligge e si tormenta,</l>
<l>e le fere e gli augelli a pietà muove</l>
<l>(ch'altri non è che questi gridi senta</l>
<l>né vegga il pianto che nel sen gli piove),</l>
<l>non dovete pensar che più contenta</l>
<l>Bradamante in Parigi si ritrove,</l>
<l>poi che scusa non ha che la difenda,</l>
<l>o più l'indugi, che Leon non prenda.</l>
</lg>
<lg type="ottava"><head>96</head>
<l>Ella, prima ch'avere altro consorte</l>
<l>che 'l suo Ruggier, vuol far ciò che può farsi;</l>
<l>mancar del detto suo; Carlo e la corte,</l>
<l>i parenti e gli amici inimicarsi:</l>
<l>e quando altro non possa, al fin la morte</l>
<l>o col veneno o con la spada darsi;</l>
<l>che le par meglio assai non esser viva,</l>
<l>che, vivendo, restar di Ruggier priva.</l>
</lg>
<lg type="ottava"><head>97</head>
<l>- Deh, Ruggier mio (dicea), dove sei gito?</l>
<l>Puote esser che tu sia tanto discosto,</l>
<l>che tu non abbi questo bando udito,</l>
<l>a nessun altro, fuor ch'a te, nascosto?</l>
<l>Se tu 'l sapesse, io so che comparito</l>
<l>nessun altro saria di te più tosto.</l>
<l>Misera me! ch'altro pensar mi deggio,</l>
<l>se non quel che pensar si possa peggio?</l>
</lg>
<lg type="ottava"><head>98</head>
<l>Come è, Ruggier, possibil che tu solo</l>
<l>non abbi quel che tutto il mondo ha inteso?</l>
<l>Se inteso l'hai, né sei venuto a volo,</l>
<l>come esser può che non sii morto o preso?</l>
<l>Ma chi sapesse il ver, questo figliuolo</l>
<l>di Costantin t'avrà alcun laccio teso;</l>
<l>il traditor t'avrà chiusa la via,</l>
<l>acciò prima di lui tu qui non sia.</l>
</lg>
<lg type="ottava"><head>99</head>
<l>Da Carlo impetrai grazia, ch'a nessuno</l>
<l>men di me forte avessi ad esser data,</l>
<l>con credenza che tu fossi quell'uno</l>
<l>a cui star contra io non potessi armata.</l>
<l>Fuor che te solo, io non stimava alcuno:</l>
<l>ma de l'audacia mia m'ha Dio pagata;</l>
<l>poi che costui che mai più non fe' impresa</l>
<l>d'onore in vita sua, così m'ha presa.</l>
</lg>
<lg type="ottava"><head>100</head>
<l>Se però presa son per non avere</l>
<l>uccider lui né prenderlo potuto;</l>
<l>il che non mi par giusto; né al parere</l>
<l>mai son per star, ch'in questo ha Carlo avuto.</l>
<l>So ch'inconstante io mi farò tenere,</l>
<l>se da quel c'ho già detto ora mi muto;</l>
<l>ma né la prima son né la sezzaia,</l>
<l>la qual paruta sia inconstante, e paia.</l>
</lg>
<lg type="ottava"><head>101</head>
<l>Basti che nel servar fede al mio amante,</l>
<l>d'ogni scoglio più salda mi ritrovi,</l>
<l>e passi in questo di gran lunga quante</l>
<l>mai furo ai tempi antichi, o sieno ai nuovi.</l>
<l>Che nel resto mi dichino incostante,</l>
<l>non curo, pur che l'incostanzia giovi:</l>
<l>pur ch'io non sia di costui tôrre astretta,</l>
<l>volubil più che foglia anco sia detta. -</l>
</lg>
<lg type="ottava"><head>102</head>
<l>Queste parole et altre, ch'interrotte</l>
<l>da sospiri e da pianti erano spesso,</l>
<l>seguì dicendo tutta quella notte</l>
<l>ch'all'infelice giorno venne appresso.</l>
<l>Ma poi che dentro alle cimerie grotte</l>
<l>con l'ombre sue Notturno fu rimesso,</l>
<l>il ciel, ch'eternamente avea voluto</l>
<l>farla di Ruggier moglie, le diè aiuto.</l>
</lg>
<lg type="ottava"><head>103</head>
<l>Fe' la mattina la donzella altiera</l>
<l>Marfisa inanzi a Carlo comparire,</l>
<l>dicendo ch'al fratel suo Ruggier era</l>
<l>fatto gran torto, e nol volea patire,</l>
<l>che gli fosse levata la mogliera,</l>
<l>né pure una parola gliene dire:</l>
<l>e contra chi si vuol di provar toglie,</l>
<l>che Bradamante di Ruggiero è moglie.</l>
</lg>
<lg type="ottava"><head>104</head>
<l>E inanzi agli altri, a lei provar lo vuole,</l>
<l>quando pur di negarlo fosse ardita,</l>
<l>ch'in sua presenzia ella ha quelle parole</l>
<l>dette a Ruggier, che fa chi si marita;</l>
<l>e con la cerimonia che si suole,</l>
<l>già sì tra lor la cosa è stabilita,</l>
<l>che più di sé non possono disporre,</l>
<l>né l'un l'altro lasciar, per altri tôrre.</l>
</lg>
<lg type="ottava"><head>105</head>
<l>Marfisa, o 'l vero o 'l falso che dicesse,</l>
<l>pur lo dicea, ben credo con pensiero,</l>
<l>perché Leon più tosto interrompesse</l>
<l>a dritto e a torto, che per dire il vero;</l>
<l>e che di volontade lo facesse</l>
<l>di Bradamante, che a riaver Ruggiero</l>
<l>et escluder Leon, né la più onesta</l>
<l>né la più breve via vedea di questa.</l>
</lg>
<lg type="ottava"><head>106</head>

<l>Turbato il re di questa cosa molto,</l>
<l>Bradamante chiamar fa immantinente;</l>
<l>e quanto di provar Marfisa ha tolto,</l>
<l>le fa sapere, et ecci Amon presente.</l>
<l>Tien Bradamante chino a terra il volto,</l>
<l>e confusa non niega né consente,</l>
<l>in guisa che comprender di leggiero</l>
<l>si può che Marfisa abbia detto il vero.</l>
</lg>
<lg type="ottava"><head>107</head>
<l>Piace a Rinaldo, e piace a quel d'Anglante</l>
<l>tal cosa udir, ch'esser potrà cagione</l>
<l>che 'l parentado non andrà più inante,</l>
<l>che già conchiuso aver credea Leone;</l>
<l>e pur Ruggier la bella Bradamante</l>
<l>mal grado avrà de l'ostinato Amone;</l>
<l>e potran senza lite, e senza trarla</l>
<l>di man per forza al padre, a Ruggier darla.</l>
</lg>
<lg type="ottava"><head>108</head>
<l>Che se tra lor queste parole stanno,</l>
<l>la cosa è ferma, e non andrà per terra.</l>
<l>Così atterràn quel che promesso gli hanno,</l>
<l>più onestamente e senza nuova guerra.</l>
<l>- Questo è (diceva Amon), questo è un inganno</l>
<l>contra me ordito: ma 'l pensier vostro erra;</l>
<l>ch'ancor che fosse ver quanto voi finto</l>
<l>tra voi v'avete, io non son però vinto.</l>
</lg>
<lg type="ottava"><head>109</head>
<l>Che prosuposto (che né ancor confesso,</l>
<l>né vo' credere ancor) ch'abbia costei</l>
<l>scioccamente a Ruggier così promesso,</l>
<l>come voi dite, e Ruggiero abbia a lei;</l>
<l>quando e dove fu questo? che più espresso,</l>
<l>più chiaro e piano intenderlo vorrei.</l>
<l>Stato so che non è, se non è stato</l>
<l>prima che Ruggier fosse battezzato.</l>
</lg>
<lg type="ottava"><head>110</head>
<l>Ma se gli è stato inanzi che cristiano</l>
<l>fosse Ruggier, non vo' che me ne caglia;</l>
<l>ch'essendo ella fedele, egli pagano,</l>
<l>non crederò che 'l matrimonio vaglia.</l>
<l>Non si debbe per questo essere invano</l>
<l>posto al risco Leon de la battaglia;</l>
<l>né il nostro imperator credo vogli anco</l>
<l>venir del detto suo per questo manco.</l>
</lg>
<lg type="ottava"><head>111</head>
<l>Quel ch'or mi dite, era da dirmi quando</l>
<l>era intera la cosa, né ancor fatto</l>
<l>a prieghi di costei Carlo avea il bando</l>
<l>che qui Leone alla battaglia ha tratto. -</l>
<l>Così contra Rinaldo e contra Orlando</l>
<l>Amon dicea, per rompere il contratto</l>
<l>fra quei duo amanti; e Carlo stava a udire,</l>
<l>né per l'un né per l'altro volea dire.</l>
</lg>
<lg type="ottava"><head>112</head>
<l>Come si senton, s'austro o borea spira,</l>
<l>per l'alte selve murmurar le fronde;</l>
<l>o come soglion, s'Eolo s'adira</l>
<l>contra Nettunno, al lito fremer l'onde:</l>
<l>così un rumor che corre e che s'aggira,</l>
<l>e che per tutta Francia si difonde,</l>
<l>di questo dà da dire e da udir tanto,</l>
<l>ch'ogni altra cosa è muta in ogni canto.</l>
</lg>
<lg type="ottava"><head>113</head>
<l>Chi parla per Ruggier, chi per Leone;</l>
<l>ma la più parte è con Ruggiero in lega:</l>
<l>son dieci e più per un che n'abbia Amone.</l>
<l>L'imperator né qua né là si piega;</l>
<l>ma la causa rimette alla ragione,</l>
<l>et al suo parlamento la delega.</l>
<l>Or vien Marfisa, poi ch'è diferito</l>
<l>lo sponsalizio, e pon nuovo partito;</l>
</lg>
<lg type="ottava"><head>114</head>
<l>e dice: - Con ciò sia ch'esser non possa</l>
<l>d'altri costei, fin che 'l fratel mio vive;</l>
<l>se Leon la vuol pur, suo ardire e possa</l>
<l>adopri sì, che lui di vita prive:</l>
<l>e chi manda di lor l'altro alla fossa,</l>
<l>senza rivale al suo contento arrive. -</l>
<l>Tosto Carlo a Leon fa intender questo,</l>
<l>come anco intender gli avea fatto il resto.</l>
</lg>
<lg type="ottava"><head>115</head>
<l>Leon che, quando seco il cavalliero</l>
<l>del liocorno sia, si tien sicuro</l>
<l>di riportar vittoria di Ruggiero,</l>
<l>né gli abbia alcun assunto a parer duro;</l>
<l>non sappiendo che l'abbia il dolor fiero</l>
<l>tratto nel bosco solitario e oscuro,</l>
<l>ma che, per tornar tosto, uno o due miglia</l>
<l>sia andato a spasso, il mal partito piglia.</l>
</lg>
<lg type="ottava"><head>116</head>
<l>Ben se ne pente in breve; che colui</l>
<l>del qual più del dover si promettea,</l>
<l>non comparve quel dì, né gli altri dui</l>
<l>che lo seguîr, né nuova se n'avea;</l>
<l>e tor questa battaglia senza lui</l>
<l>contra Ruggier, sicur non gli parea:</l>
<l>mandò, per schivar dunque danno e scorno,</l>
<l>per trovar il guerrier dal liocorno.</l>
</lg>
<lg type="ottava"><head>117</head>
<l>Per cittadi mandò, ville e castella,</l>
<l>d'appresso e da lontan, per ritrovarlo;</l>
<l>né contento di questo, montò in sella</l>
<l>egli in persona, e si pose a cercarlo.</l>
<l>Ma non n'avrebbe avuto già novella,</l>
<l>né l'avria avuta uomo di quei di Carlo,</l>
<l>se non era Melissa che fe' quanto</l>
<l>mi serbo a farvi udir ne l'altro canto.</l>
</lg>
</div1>
<div1 type="canto">
<head>Canto 46</head>
<lg type="ottava"><head>1</head>
<l>Or, se mi mostra la mia carta il vero,</l>
<l>non è lontano a discoprirsi il porto;</l>
<l>sì che nel lito i voti scioglier spero</l>
<l>a chi nel mar per tanta via m'ha scorto;</l>
<l>ove, o di non tornar col legno intero,</l>
<l>o d'errar sempre, ebbi già il viso smorto.</l>
<l>Ma mi par di veder, ma veggo certo,</l>
<l>veggo la terra, e veggo il lito aperto.</l>
</lg>
<lg type="ottava"><head>2</head>
<l>Sento venir per allegrezza un tuono</l>
<l>che fremer l'aria e rimbombar fa l'onde:</l>
<l>odo di squille, odo di trombe un suono</l>
<l>che l'alto popular grido confonde.</l>
<l>Or comincio a discernere chi sono</l>
<l>questi che empion del porto ambe le sponde.</l>
<l>Par che tutti s'allegrino ch'io sia</l>
<l>venuto a fin di così lunga via.</l>
</lg>
<lg type="ottava"><head>3</head>
<l>Oh di che belle e saggie donne veggio,</l>
<l>oh di che cavallieri il lito adorno!</l>
<l>Oh di ch'amici, a chi in eterno deggio</l>
<l>per la letizia c'han del mio ritorno!</l>
<l>Mamma e Ginevra e l'altre da Correggio</l>
<l>veggo del molo in su l'estremo corno:</l>
<l>Veronica da Gambera è con loro,</l>
<l>sì grata a Febo e al santo aonio coro.</l>
</lg>
<lg type="ottava"><head>4</head>
<l>Veggo un'altra Genevra, pur uscita</l>
<l>del medesimo sangue, e Iulia seco;</l>
<l>veggo Ippolita Sforza, e la notrita</l>
<l>Damigella Trivulzia al sacro speco:</l>
<l>veggo te, Emilia Pia, te, Margherita,</l>
<l>ch'Angela Borgia e Graziosa hai teco.</l>
<l>Con Ricciarda da Este ecco le belle</l>
<l>Bianca e Diana, e l'altre lor sorelle.</l>
</lg>
<lg type="ottava"><head>5</head>
<l>Ecco la bella, ma più saggia e onesta,</l>
<l>Barbara Turca, e la compagna è Laura:</l>
<l>non vede il sol di più bontà di questa</l>
<l>coppia da l'Indo all'estrema onda maura.</l>
<l>Ecco Genevra che la Malatesta</l>
<l>casa col suo valor sì ingemma e inaura,</l>
<l>che mai palagi imperiali o regi</l>
<l>non ebbon più onorati e degni fregi.</l>
</lg>
<lg type="ottava"><head>6</head>
<l>S'a quella etade ella in Arimino era,</l>
<l>quando superbo de la Gallia doma</l>
<l>Cesar fu in dubbio, s'oltre alla riviera</l>
<l>dovea passando inimicarsi Roma;</l>
<l>crederò che piegata ogni bandiera,</l>
<l>e scarca di trofei la ricca soma,</l>
<l>tolto avria leggi e patti a voglia d'essa,</l>
<l>né forse mai la libertade oppressa.</l>
</lg>
<lg type="ottava"><head>7</head>
<l>Del mio signor di Bozolo la moglie,</l>
<l>la madre, le sirocchie e le cugine,</l>
<l>e le Torelle con le Bentivoglie,</l>
<l>e le Visconte e le Palavigine;</l>
<l>ecco chi a quante oggi ne sono, toglie,</l>
<l>e a quante o greche o barbere o latine</l>
<l>ne furon mai, di quai la fama s'oda,</l>
<l>di grazia e di beltà la prima loda,</l>
</lg>
<lg type="ottava"><head>8</head>
<l>Iulia Gonzaga, che dovunque il piede</l>
<l>volge, e dovunque i sereni occhi gira,</l>
<l>non pur ogn'altra di beltà le cede,</l>
<l>ma, come scesa dal ciel dea, l'ammira.</l>
<l>La cognata è con lei, che di sua fede</l>
<l>non mosse mai, perché l'avesse in ira</l>
<l>Fortuna che le fe' lungo contrasto.</l>
<l>Ecco Anna d'Aragon, luce del Vasto;</l>
</lg>
<lg type="ottava"><head>9</head>
<l>Anna, bella, gentil, cortese e saggia,</l>
<l>di castità, di fede e d'amor tempio.</l>
<l>La sorella è con lei, ch'ove ne irraggia</l>
<l>l'alta beltà, ne pate ogn'altra scempio.</l>
<l>Ecco chi tolto ha da la scura spiaggia</l>
<l>di Stige, e fa con non più visto esempio,</l>
<l>mal grado de le Parche e de la Morte,</l>
<l>splender nel ciel l'invitto suo consorte.</l>
</lg>
<lg type="ottava"><head>10</head>
<l>Le Ferrarese mie qui sono, e quelle</l>
<l>de la corte d'Urbino; e riconosco</l>
<l>quelle di Mantua, e quante donne belle</l>
<l>ha Lombardia, quante il paese tósco.</l>
<l>Il cavallier che tra lor viene, e ch'elle</l>
<l>onoran sì, s'io non ho l'occhio losco,</l>
<l>da la luce offuscato de' bei volti,</l>
<l>è 'l gran lume aretin, l'Unico Accolti.</l>
</lg>
<lg type="ottava"><head>11</head>
<l>Benedetto, il nipote, ecco là veggio,</l>
<l>c'ha purpureo il capel, purpureo il manto,</l>
<l>col cardinal di Mantua e col Campeggio,</l>
<l>gloria e splendor del consistorio santo:</l>
<l>e ciascun d'essi noto (o ch'io vaneggio)</l>
<l>al viso e ai gesti rallegrarsi tanto</l>
<l>del mio ritorno, che non facil parmi</l>
<l>ch'io possa mai di tanto obligo trarmi.</l>
</lg>
<lg type="ottava"><head>12</head>
<l>Con lor Lattanzio e Claudio Tolomei,</l>
<l>e Paulo Pansa e 'l Dresino e Latino</l>
<l>Iuvenal parmi, e i Capilupi miei,</l>
<l>e 'l Sasso e 'l Molza e Florian Montino;</l>
<l>e quel che per guidarci ai rivi ascrei</l>
<l>mostra piano e più breve altro camino,</l>
<l>Iulio Camillo; e par ch'anco io ci scerna</l>
<l>Marco Antonio Flaminio, il Sanga, il Berna.</l>
</lg>
<lg type="ottava"><head>13</head>
<l>Ecco Alessandro, il mio signor, Farnese:</l>
<l>oh dotta compagnia che seco mena!</l>
<l>Fedro, Capella, Porzio, il bolognese</l>
<l>Filippo, il Volterano, il Madalena,</l>
<l>Blosio, Pierio, il Vida cremonese,</l>
<l>d'alta facondia inessicabil vena,</l>
<l>e Lascari e Mussuro e Navagero,</l>
<l>e Andrea Marone e 'l monaco Severo.</l>
</lg>
<lg type="ottava"><head>14</head>
<l>Ecco altri duo Alessandri in quel drappello,</l>
<l>dagli Orologi l'un, l'altro il Guarino.</l>
<l>Ecco Mario d'Olvito, ecco il flagello</l>
<l>de' principi, il divin Pietro Aretino.</l>
<l>Duo Ieronimi veggo, l'uno è quello</l>
<l>di Veritade, e l'altro il Cittadino.</l>
<l>Veggo il Mainardo, veggo il Leoniceno,</l>
<l>il Pannizzato, e Celio e il Teocreno.</l>
</lg>
<lg type="ottava"><head>15</head>
<l>Là Bernardo Capel, là veggo Pietro</l>
<l>Bembo, che 'l puro e dolce idioma nostro,</l>
<l>levato fuor del volgare uso tetro,</l>
<l>quale esser dee, ci ha col suo esempio mostro.</l>
<l>Guasparro Obizi è quel che gli vien dietro,</l>
<l>ch'ammira e osserva il sì ben speso inchiostro.</l>
<l>Io veggo il Fracastorio, il Bevazano,</l>
<l>Trifon Gabriele, e il Tasso più lontano.</l>
</lg>
<lg type="ottava"><head>16</head>

<l>Veggo Nicolò Tiepoli, e con esso</l>
<l>Nicolò Amanio in me affissar le ciglia;</l>
<l>Anton Fulgoso ch'a vedermi appresso</l>
<l>al lito mostra gaudio e maraviglia.</l>
<l>Il mio Valerio è quel che là s'è messo</l>
<l>fuor de le donne; e forse si consiglia</l>
<l>col Barignan c'ha seco, come, offeso</l>
<l>sempre da lor, non ne sia sempre acceso.</l>
</lg>
<lg type="ottava"><head>17</head>
<l>Veggo sublimi e soprumani ingegni</l>
<l>di sangue e d'amor giunti, il Pico e il Pio.</l>
<l>Colui che con lor viene, e da' più degni</l>
<l>ha tanto onor, mai più non conobbi io;</l>
<l>ma, se me ne fur dati veri segni,</l>
<l>è l'uom che di veder tanto desio,</l>
<l>Iacobo Sanazar, ch'alle Camene</l>
<l>lasciar fa i monti et abitar l'arene.</l>
</lg>
<lg type="ottava"><head>18</head>
<l>Ecco il dotto, il fedele, il diligente</l>
<l>secretario Pistofilo, ch'insieme</l>
<l>con gli Acciaiuoli e con l'Angiar mio sente</l>
<l>piacer, che più del mar per me non teme.</l>
<l>Annibal Malaguzzo, il mio parente,</l>
<l>veggo con l'Adoardo, che gran speme</l>
<l>mi dà, ch'ancor del mio nativo nido</l>
<l>udir farà da Calpe agli Indi il grido.</l>
</lg>
<lg type="ottava"><head>19</head>
<l>Fa Vittor Fausto, fa il Tancredi festa</l>
<l>di rivedermi, e la fanno altri cento.</l>
<l>Veggo le donne e gli uomini di questa</l>
<l>mia ritornata ognun parer contento.</l>
<l>Dunque a finir la breve via che resta,</l>
<l>non sia più indugio, or c'ho propizio il vento;</l>
<l>e torniamo a Melissa, e con che aita</l>
<l>salvò, diciamo, al buon Ruggier la vita.</l>
</lg>
<lg type="ottava"><head>20</head>
<l>Questa Melissa, come so che detto</l>
<l>v'ho molte volte, avea sommo desire</l>
<l>che Bradamante con Ruggier di stretto</l>
<l>nodo s'avesse in matrimonio a unire;</l>
<l>e d'ambi il bene e il male avea sì a petto,</l>
<l>che d'ora in ora ne volea sentire.</l>
<l>Per questo spirti avea sempre per via,</l>
<l>che quando andava l'un, l'altro venìa.</l>
</lg>
<lg type="ottava"><head>21</head>
<l>In preda del dolor tenace e forte</l>
<l>Ruggier tra le scure ombre vide posto,</l>
<l>il qual di non gustar d'alcuna sorte</l>
<l>mai più vivanda fermo era e disposto,</l>
<l>e col digiun si volea dar la morte:</l>
<l>ma fu l'aiuto di Melissa tosto;</l>
<l>che, del suo albergo uscita, la via tenne</l>
<l>ove in Leone ad incontrar si venne:</l>
</lg>
<lg type="ottava"><head>22</head>
<l>il qual mandato, l'un a l'altro appresso,</l>
<l>sua gente avea per tutti i luoghi intorno;</l>
<l>e poscia era in persona andato anch'esso</l>
<l>per trovare il guerrier dal liocorno.</l>
<l>La saggia incantatrice, la qual messo</l>
<l>freno e sella a uno spirto avea quel giorno,</l>
<l>e l'avea sotto in forma di ronzino,</l>
<l>trovò questo figliuol di Costantino.</l>
</lg>
<lg type="ottava"><head>23</head>
<l>- Se de l'animo è tal la nobiltate,</l>
<l>qual fuor, signor (diss'ella), il viso mostra;</l>
<l>se la cortesia dentro e la bontate</l>
<l>ben corrisponde alla presenzia vostra,</l>
<l>qualche conforto, qualche aiuto date</l>
<l>al miglior cavallier de l'età nostra;</l>
<l>che s'aiuto non ha tosto e conforto,</l>
<l>non è molto lontano a restar morto.</l>
</lg>
<lg type="ottava"><head>24</head>
<l>Il miglior cavallier, che spada a lato</l>
<l>e scudo in braccio mai portassi o porti;</l>
<l>il più bello e gentil ch'al mondo stato</l>
<l>mai sia di quanti ne son vivi o morti,</l>
<l>sol per un'alta cortesia c'ha usato,</l>
<l>sta per morir, se non ha chi 'l conforti.</l>
<l>Per Dio, signor, venite, e fate prova</l>
<l>s'allo suo scampo alcun consiglio giova. -</l>
</lg>
<lg type="ottava"><head>25</head>
<l>Ne l'animo a Leon subito cade</l>
<l>che 'l cavallier di chi costei ragiona,</l>
<l>sia quel che per trovar fa le contrade</l>
<l>cercare intorno, e cerca egli in persona;</l>
<l>sì ch'a lei dietro, che gli persuade</l>
<l>sì pietosa opra, in molta fretta sprona:</l>
<l>la qual lo trasse (e non fêr gran camino)</l>
<l>ove alla morte era Ruggier vicino.</l>
</lg>
<lg type="ottava"><head>26</head>
<l>Lo ritrovâr che senza cibo stato</l>
<l>era tre giorni, e in modo lasso e vinto,</l>
<l>ch'in piè a fatica si saria levato,</l>
<l>per ricader, se ben non fosse spinto.</l>
<l>Giacea disteso in terra tutto armato,</l>
<l>con l'elmo in testa, e de la spada cinto;</l>
<l>e guancial de lo scudo s'avea fatto,</l>
<l>in che 'l bianco liocorno era ritratto.</l>
</lg>
<lg type="ottava"><head>27</head>
<l>Quivi pensando quanta ingiuria egli abbia</l>
<l>fatto alla donna, e quanto ingrato e quanto</l>
<l>isconoscente le sia stato, arrabbia,</l>
<l>non pur si duole; e se n'affligge tanto,</l>
<l>che si morde le man, morde le labbia,</l>
<l>sparge le guancie di continuo pianto;</l>
<l>e per la fantasia che v'ha sì fissa,</l>
<l>né Leon venir sente né Melissa;</l>
</lg>
<lg type="ottava"><head>28</head>
<l>né per questo interrompe il suo lamento,</l>
<l>né cessano i sospir, né il pianto cessa.</l>
<l>Leon si ferma, e sta ad udire intento;</l>
<l>poi smonta del cavallo, e se gli appressa.</l>
<l>Amore esser cagion di quel tormento</l>
<l>conosce ben; ma la persona espressa</l>
<l>non gli è, per cui sostien tanto martìre;</l>
<l>ch'anco Ruggier non glie l'ha fatto udire.</l>
</lg>
<lg type="ottava"><head>29</head>
<l>Più inanzi, e poi più inanzi i passi muta,</l>
<l>tanto che se gli accosta a faccia a faccia;</l>
<l>e con fraterno affetto lo saluta,</l>
<l>e se gli china a lato, e al collo abbraccia.</l>
<l>Io non so quanto ben questa venuta</l>
<l>di Leone improvisa a Ruggier piaccia;</l>
<l>che teme che lo turbi e gli dia noia,</l>
<l>e se gli voglia oppor, perché non muoia.</l>
</lg>
<lg type="ottava"><head>30</head>
<l>Leon con le più dolci e più soavi</l>
<l>parole che sa dir, con quel più amore</l>
<l>che può mostrar, gli dice: - Non ti gravi</l>
<l>d'aprirmi la cagion del tuo dolore;</l>
<l>che pochi mali al mondo son sì pravi,</l>
<l>che l'uomo trar non se ne possa fuore,</l>
<l>se la cagion si sa; né debbe privo</l>
<l>di speranza esser mai, fin che sia vivo.</l>
</lg>
<lg type="ottava"><head>31</head>
<l>Ben mi duol che celar t'abbi voluto</l>
<l>da me, che sai s'io ti son vero amico,</l>
<l>non sol dipoi ch'io ti son sì tenuto,</l>
<l>che mai dal nodo tuo non mi districo,</l>
<l>ma fin allora ch'avrei causa avuto</l>
<l>d'esserti sempre capital nimico;</l>
<l>e déi sperar ch'io sia per darti aita</l>
<l>con l'aver, con gli amici e con la vita.</l>
</lg>
<lg type="ottava"><head>32</head>
<l>Di meco conferir non ti rincresca</l>
<l>il tuo dolore, e lasciami far prova,</l>
<l>se forza, se lusinga, acciò tu n'esca,</l>
<l>se gran tesor, s'arte, s'astuzia giova.</l>
<l>Poi, quando l'opra mia non ti riesca,</l>
<l>la morte sia ch'al fin te ne rimuova:</l>
<l>ma non voler venir prima a quest'atto,</l>
<l>che ciò che si può far, non abbi fatto. -</l>
</lg>
<lg type="ottava"><head>33</head>
<l>E seguitò con sì efficaci prieghi,</l>
<l>e con parlar sì umano e sì benigno,</l>
<l>che non può far Ruggier che non si pieghi;</l>
<l>che né di ferro ha il cor né di macigno,</l>
<l>e vede, quando la risposta nieghi,</l>
<l>che farà discortese atto e maligno.</l>
<l>Risponde; ma due volte o tre s'incocca</l>
<l>prima il parlar, ch'uscir voglia di bocca.</l>
</lg>
<lg type="ottava"><head>34</head>
<l>- Signor mio (disse al fin), quando saprai</l>
<l>colui ch'io son (che son per dirtel ora),</l>
<l>mi rendo certo che di me sarai</l>
<l>non men contento, e forse più, ch'io muora.</l>
<l>Sappi ch'io son colui che sì in odio hai:</l>
<l>io son Ruggier ch'ebbi te in odio ancora;</l>
<l>e che con intenzion di porti a morte,</l>
<l>già son più giorni, usci' di questa corte;</l>
</lg>
<lg type="ottava"><head>35</head>
<l>acciò per te non mi vedessi tolta</l>
<l>Bradamante, sentendo esser d'Amone</l>
<l>la voluntade a tuo favor rivolta.</l>
<l>Ma perché ordina l'uomo, e Dio dispone,</l>
<l>venne il bisogno ove mi fe' la molta</l>
<l>tua cortesia mutar d'opinione;</l>
<l>e non pur l'odio ch'io t'avea, deposi,</l>
<l>ma fe' ch'esser tuo sempre io mi disposi.</l>
</lg>
<lg type="ottava"><head>36</head>
<l>Tu mi pregasti, non sapendo ch'io</l>
<l>fossi Ruggier, ch'io ti facessi avere</l>
<l>la donna; ch'altretanto saria il mio</l>
<l>cor fuor del corpo, o l'anima volere.</l>
<l>Se sodisfar più tosto al tuo disio,</l>
<l>ch'al mio, ho voluto, t'ho fatto vedere.</l>
<l>Tua fatta è Bradamante; abbila in pace:</l>
<l>molto più che 'l mio bene, il tuo mi piace.</l>
</lg>
<lg type="ottava"><head>37</head>
<l>Piaccia a te ancora, se privo di lei</l>
<l>mi son, ch'insieme io sia di vita privo;</l>
<l>che più tosto senz'anima potrei,</l>
<l>che senza Bradamante restar vivo.</l>
<l>Appresso, per averla tu non sei</l>
<l>mai legitimamente, fin ch'io vivo;</l>
<l>che tra noi sponsalizio è già contratto,</l>
<l>né duo mariti ella può avere a un tratto. -</l>
</lg>
<lg type="ottava"><head>38</head>
<l>Riman Leon sì pien di maraviglia,</l>
<l>quando Ruggiero esser costui gli è noto,</l>
<l>che senza muover bocca o batter ciglia</l>
<l>o mutar piè, come una statua, è immoto:</l>
<l>a statua, più ch'ad uomo, s'assimiglia,</l>
<l>che ne le chiese alcun metta per voto.</l>
<l>Ben sì gran cortesia questa gli pare,</l>
<l>che non ha avuto e non avrà mai pare.</l>
</lg>
<lg type="ottava"><head>39</head>
<l>E conosciutol per Ruggier, non solo</l>
<l>non scema il ben che gli voleva pria;</l>
<l>ma sì l'accresce, che non men del duolo</l>
<l>di Ruggiero egli, che Ruggier, patia.</l>
<l>Per questo, e per mostrarsi che figliuolo</l>
<l>d'imperator meritamente sia,</l>
<l>non vuol, se ben nel resto a Ruggier cede,</l>
<l>ch'in cortesia gli metta inanzi il piede.</l>
</lg>
<lg type="ottava"><head>40</head>
<l>E dice: - Se quel dì, Ruggier, ch'offeso</l>
<l>fu il campo mio dal valor tuo stupendo,</l>
<l>ancor ch'io t'avea in odio, avessi inteso</l>
<l>che tu fossi Ruggier, come ora intendo;</l>
<l>così la tua virtù m'avrebbe preso,</l>
<l>come fece anco allor, non lo sapendo;</l>
<l>e così spinto dal cor l'odio, e tosto</l>
<l>questo amor ch'io ti porto, v'avria posto.</l>
</lg>
<lg type="ottava"><head>41</head>
<l>Che prima il nome di Ruggiero odiassi,</l>
<l>ch'io sapessi che tu fosse Ruggiero,</l>
<l>non negherò; ma ch'or più inanzi passi</l>
<l>l'odio ch'io t'ebbi, t'esca del pensiero.</l>
<l>E se, quando di carcere io ti trassi,</l>
<l>n'avesse, come or n'ho, saputo il vero,</l>
<l>il medesimo avrei fatto anco allora,</l>
<l>ch'a benefizio tuo son per far ora.</l>
</lg>
<lg type="ottava"><head>42</head>
<l>E s'allor volentier fatto l'avrei,</l>
<l>ch'io non t'era, come or sono, obligato;</l>
<l>quant'or più farlo debbo, che sarei,</l>
<l>non lo facendo, il più d'ogn'altro ingrato;</l>
<l>poi che negando il tuo voler, ti sei</l>
<l>privo d'ogni tuo bene, e a me l'hai dato.</l>
<l>Ma te lo rendo, e più contento sono</l>
<l>renderlo a te, ch'aver io avuto il dono.</l>
</lg>
<lg type="ottava"><head>43</head>
<l>Molto più a te, ch'a me, costei conviensi,</l>
<l>la qual, ben ch'io per li suoi merit'ami,</l>
<l>non è però, s'altri l'avrà, ch'io pensi,</l>
<l>come tu, al viver mio romper li stami.</l>
<l>Non vo' che la tua morte mi dispensi,</l>
<l>che possi, sciolto ch'ella avrà i legami</l>
<l>che son del matrimonio ora fra voi,</l>
<l>per legitima moglie averla io poi.</l>
</lg>
<lg type="ottava"><head>44</head>
<l>Non che di lei, ma restar privo voglio</l>
<l>di ciò c'ho al mondo, e de la vita appresso,</l>
<l>prima che s'oda mai ch'abbia cordoglio</l>
<l>per mia cagion tal cavalliero oppresso.</l>
<l>De la tua difidenzia ben mi doglio;</l>
<l>che tu che puoi, non men che di te stesso,</l>
<l>di me dispor, più tosto abbi voluto</l>
<l>morir di duol, che da me avere aiuto. -</l>
</lg>
<lg type="ottava"><head>45</head>
<l>Queste parole et altre suggiungendo,</l>
<l>che tutte saria lungo riferire,</l>
<l>e sempre le ragion redarguendo,</l>
<l>ch'in contrario Ruggier gli potea dire;</l>
<l>fe' tanto, ch'al fin disse: - Io mi ti rendo,</l>
<l>e contento sarò di non morire.</l>
<l>Ma quando ti sciorrò l'obligo mai,</l>
<l>che due volte la vita dato m'hai? -</l>
</lg>
<lg type="ottava"><head>46</head>
<l>Cibo soave e precioso vino</l>
<l>Melissa ivi portar fece in un tratto;</l>
<l>e confortò Ruggier, ch'era vicino,</l>
<l>non s'aiutando, a rimaner disfatto.</l>
<l>Sentito in questo tempo avea Frontino</l>
<l>cavalli quivi, e v'era accorso ratto.</l>
<l>Leon pigliar da li scudieri suoi</l>
<l>lo fe' e sellare, et a Ruggier dar poi;</l>
</lg>
<lg type="ottava"><head>47</head>
<l>il qual con gran fatica, ancor ch'aiuto</l>
<l>avesse da Leon, sopra vi salse:</l>
<l>così quel vigor manco era venuto,</l>
<l>che pochi giorni inanzi in modo valse,</l>
<l>che vincer tutto un campo avea potuto,</l>
<l>e far quel che fe' poi con l'arme false.</l>
<l>Quindi partiti, giunser, che più via</l>
<l>non fêr di mezza lega, a una badia:</l>
</lg>
<lg type="ottava"><head>48</head>
<l>ove posaro il resto di quel giorno,</l>
<l>e l'altro appresso, e l'altro tutto intero,</l>
<l>tanto che 'l cavallier dal liocorno</l>
<l>tornato fu nel suo vigor primiero.</l>
<l>Poi con Melissa e con Leon ritorno</l>
<l>alla città real fece Ruggiero,</l>
<l>e vi trovò che la passata sera</l>
<l>l'imbasciaria de' Bulgari giunt'era.</l>
</lg>
<lg type="ottava"><head>49</head>
<l>Che quella nazion, la qual s'avea</l>
<l>Ruggiero eletto re, quivi a chiamarlo</l>
<l>mandava questi suoi, che si credea</l>
<l>d'averlo in Francia appresso al magno Carlo:</l>
<l>perché giurargli fedeltà volea,</l>
<l>e dar di sé dominio, e coronarlo.</l>
<l>Lo scudier di Ruggier, che si ritrova</l>
<l>con questa gente, ha di lui dato nuova.</l>
</lg>
<lg type="ottava"><head>50</head>
<l>De la battaglia ha detto, ch'in favore</l>
<l>de' Bulgari a Belgrado egli avea fatta,</l>
<l>ove Leon col padre imperatore</l>
<l>vinto, e sua gente avea morta e disfatta;</l>
<l>e per questo l'avean fatto signore,</l>
<l>messo da parte ogni uomo di sua schiatta:</l>
<l>e come a Novengrado era poi stato</l>
<l>preso da Ungiardo, e a Teodora dato:</l>
</lg>
<lg type="ottava"><head>51</head>
<l>e che venuta era la nuova certa,</l>
<l>che 'l suo guardian s'era trovato ucciso,</l>
<l>e lui fuggito, e la prigione aperta:</l>
<l>che poi ne fosse, non v'era altro avviso.</l>
<l>Entrò Ruggier per via molto coperta</l>
<l>ne la città, né fu veduto in viso.</l>
<l>La seguente mattina egli e 'l compagno</l>
<l>Leone appresentossi a Carlo Magno.</l>
</lg>
<lg type="ottava"><head>52</head>
<l>S'appresentò Ruggier con l'augel d'oro</l>
<l>che nel campo vermiglio avea due teste,</l>
<l>e come disegnato era fra loro,</l>
<l>con le medesme insegne e sopraveste</l>
<l>che, come dianzi ne la pugna fôro,</l>
<l>eran tagliate ancor, forate e peste;</l>
<l>sì che tosto per quel fu conosciuto,</l>
<l>ch'avea con Bradamante combattuto.</l>
</lg>
<lg type="ottava"><head>53</head>
<l>Con ricche vesti e regalmente ornato</l>
<l>Leon senz'arme a par con lui venìa;</l>
<l>e dinanzi e di dietro e d'ogni lato</l>
<l>avea onorata e degna compagnia.</l>
<l>A Carlo s'inchinò, che già levato</l>
<l>se gli era incontra; e avendo tuttavia</l>
<l>Ruggier per man, nel qual intente e fisse</l>
<l>ognuno avea le luci, così disse:</l>
</lg>
<lg type="ottava"><head>54</head>
<l>- Questo è il buon cavalliero il qual difeso</l>
<l>s'è dal nascer del giorno al giorno estinto;</l>
<l>e poi che Bradamante o morto o preso</l>
<l>o fuor non l'ha de lo steccato spinto,</l>
<l>magnanimo signor, se bene inteso</l>
<l>ha il vostro bando, è certo d'aver vinto,</l>
<l>e d'aver lei per moglie guadagnata;</l>
<l>e così viene, acciò che gli sia data.</l>
</lg>
<lg type="ottava"><head>55</head>
<l>Oltre che di ragion, per lo tenore</l>
<l>del bando, non v'ha altr'uom da far disegno:</l>
<l>se s'ha da meritarla per valore,</l>
<l>qual cavallier più di costui n'è degno?</l>
<l>s'aver la dee chi più le porta amore,</l>
<l>non è chi 'l passi o ch'arrivi al suo segno.</l>
<l>Et è qui presto contra a chi s'oppone,</l>
<l>per difender con l'arme sua ragione. -</l>
</lg>
<lg type="ottava"><head>56</head>
<l>Carlo e tutta la corte stupefatta,</l>
<l>questo udendo, restò; ch'avea creduto</l>
<l>che Leon la battaglia avesse fatta,</l>
<l>non questo cavallier non conosciuto.</l>
<l>Marfisa, che con gli altri quivi tratta</l>
<l>s'era ad udire, e ch'a pena potuto</l>
<l>avea tacer fin che Leon finisse</l>
<l>il suo parlar, si fece inanzi e disse:</l>
</lg>
<lg type="ottava"><head>57</head>
<l>- Poi che non c'è Ruggier, che la contesa</l>
<l>de la moglier fra sé e costui discioglia;</l>
<l>acciò per mancamento di difesa</l>
<l>così senza rumor non se gli toglia,</l>
<l>io che gli son sorella, questa impresa</l>
<l>piglio contra a ciascun, sia chi si voglia,</l>
<l>che dica aver ragione in Bradamante,</l>
<l>o di merto a Ruggiero andare inante. -</l>
</lg>
<lg type="ottava"><head>58</head>
<l>E con tant'ira e tanto sdegno espresse</l>
<l>questo parlar, che molti ebber sospetto,</l>
<l>che senza attender Carlo che le desse</l>
<l>campo, ella avesse a far quivi l'effetto.</l>
<l>Or non parve a Leon che più dovesse</l>
<l>Ruggier celarsi, e gli cavò l'elmetto;</l>
<l>e rivolto a Marfisa: - Ecco lui pronto</l>
<l>a rendervi di sé (disse) buon conto. -</l>
</lg>
<lg type="ottava"><head>59</head>
<l>Quale il canuto Egeo rimase, quando</l>
<l>si fu alla mensa scelerata accorto</l>
<l>che quello era il suo figlio, al quale, instando</l>
<l>l'iniqua moglie, avea il veneno pòrto;</l>
<l>e poco più che fosse ito indugiando</l>
<l>di conoscer la spada, l'avria morto:</l>
<l>tal fu Marfisa, quando il cavalliero</l>
<l>ch'odiato avea, conobbe esser Ruggiero.</l>
</lg>
<lg type="ottava"><head>60</head>
<l>E corse senza indugio ad abbracciarlo,</l>
<l>né dispiccar se gli sapea dal collo.</l>
<l>Rinaldo, Orlando, e di lor prima Carlo</l>
<l>di qua e di là con grand'amor baciollo.</l>
<l>Né Dudon né Olivier d'accarezzarlo,</l>
<l>né 'l re Sobrin si può veder satollo.</l>
<l>Dei paladini e dei baron nessuno</l>
<l>di far festa a Ruggier restò digiuno.</l>
</lg>
<lg type="ottava"><head>61</head>
<l>Leone, il qual sapea molto ben dire,</l>
<l>finiti che si fur gli abbracciamenti,</l>
<l>cominciò inanzi a Carlo a riferire,</l>
<l>udendo tutti quei ch'eran presenti,</l>
<l>come la gagliardia, come l'ardire</l>
<l>(ancor che con gran danno di sue genti)</l>
<l>di Ruggier, ch'a Belgrado avea veduto,</l>
<l>più d'ogni offesa avea di sé potuto;</l>
</lg>
<lg type="ottava"><head>62</head>
<l>sì ch'essendo dipoi preso e condutto</l>
<l>a colei ch'ogni strazio n'avria fatto,</l>
<l>di prigione egli, mal grado di tutto</l>
<l>il parentado suo, l'aveva tratto;</l>
<l>e come il buon Ruggier, per render frutto</l>
<l>e mercede a Leon del suo riscatto,</l>
<l>fe' l'alta cortesia che sempre a quante</l>
<l>ne furo o saran mai, passarà inante.</l>
</lg>
<lg type="ottava"><head>63</head>
<l>E seguendo narrò di punto in punto</l>
<l>ciò che per lui fatto Ruggiero avea;</l>
<l>e come poi da gran dolor compunto,</l>
<l>che di lasciar la moglie gli premea,</l>
<l>s'era disposto di morire; e giunto</l>
<l>v'era vicin, se non si soccorrea.</l>
<l>E con sì dolci affetti il tutto espresse,</l>
<l>che quivi occhio non fu ch'asciutto stesse.</l>
</lg>
<lg type="ottava"><head>64</head>
<l>Rivolse poi con sì efficaci preghi</l>
<l>le sue parole all'ostinato Amone,</l>
<l>che non sol che lo muova, che lo pieghi,</l>
<l>che lo faccia mutar d'opinione;</l>
<l>ma fa ch'egli in persona andar non nieghi</l>
<l>a supplicar Ruggier che gli perdone,</l>
<l>e per padre e per suocero l'accette:</l>
<l>e così Bradamante gli promette.</l>
</lg>
<lg type="ottava"><head>65</head>
<l>A cui là dove, de la vita in forse,</l>
<l>piangea i suoi casi in camera segreta,</l>
<l>con lieti gridi in molta fretta corse</l>
<l>per più d'un messo la novella lieta:</l>
<l>onde il sangue ch'al cor, quando lo morse</l>
<l>prima il dolor, fu tratto da la pieta,</l>
<l>a questo annunzio il lasciò solo in guisa,</l>
<l>che quasi il gaudio ha la donzella uccisa.</l>
</lg>
<lg type="ottava"><head>66</head>
<l>Ella riman d'ogni vigor sì vòta,</l>
<l>che di tenersi in piè non ha balìa;</l>
<l>ben che di quella forza ch'esser nota</l>
<l>vi debbe, e di quel grande animo sia.</l>
<l>Non più di lei, chi a ceppo, a laccio, a ruota</l>
<l>sia condannato o ad altra morte ria,</l>
<l>e che già agli occhi abbia la benda negra,</l>
<l>gridar sentendo grazia, si rallegra.</l>
</lg>
<lg type="ottava"><head>67</head>
<l>Si rallegra Mongrana e Chiaramonte,</l>
<l>di nuovo nodo i dui raggiunti rami:</l>
<l>altretanto si duol Gano col conte</l>
<l>Anselmo, e con Falcon, Gini e Ginami;</l>
<l>ma pur coprendo sotto un'altra fronte</l>
<l>van lor pensieri invidiosi e grami;</l>
<l>e occasione attendon di vendetta,</l>
<l>come la volpe al varco il lepre aspetta.</l>
</lg>
<lg type="ottava"><head>68</head>
<l>Oltre che già Rinaldo e Orlando ucciso</l>
<l>molti in più volte avean di quei malvagi;</l>
<l>ben che l'ingiurie fur con saggio avviso</l>
<l>dal re acchetate, et i commun disagi;</l>
<l>avea di nuovo lor levato il riso</l>
<l>l'ucciso Pinabello e Bertolagi:</l>
<l>ma pur la fellonia tenean coperta,</l>
<l>dissimulando aver la cosa certa.</l>
</lg>
<lg type="ottava"><head>69</head>
<l>Gli imbasciatori bulgari che in corte</l>
<l>di Carlo eran venuti, come ho detto,</l>
<l>con speme di trovare il guerrier forte</l>
<l>del liocorno, al regno loro eletto;</l>
<l>sentendol quivi, chiamâr buona sorte</l>
<l>la lor, che dato avea alla speme effetto;</l>
<l>e riverenti ai piè se gli gittaro,</l>
<l>e che tornassi in Bulgheria il pregaro;</l>
</lg>
<lg type="ottava"><head>70</head>
<l>ove in Adrianopoli servato</l>
<l>gli era lo scettro e la real corona:</l>
<l>ma venga egli a difendersi lo stato;</l>
<l>ch'a danni lor di nuovo si ragiona</l>
<l>che più numer di gente apparecchiato</l>
<l>ha Costantino, e torna anco in persona:</l>
<l>et essi, se 'l suo re ponno aver seco,</l>
<l>speran di tôrre a lui l'imperio greco.</l>
</lg>
<lg type="ottava"><head>71</head>
<l>Ruggiero accettò il regno, e non contese</l>
<l>ai preghi loro, e in Bulgheria promesse</l>
<l>di ritrovarsi dopo il terzo mese,</l>
<l>quando Fortuna altro di lui non fêsse.</l>
<l>Leone Augusto che la cosa intese,</l>
<l>disse a Ruggier, ch'alla sua fede stesse,</l>
<l>che, poi ch'egli de' Bulgari ha il domìno,</l>
<l>la pace è tra lor fatta e Costantino:</l>
</lg>
<lg type="ottava"><head>72</head>
<l>né da partir di Francia s'avrà in fretta,</l>
<l>per esser capitan de le sue squadre;</l>
<l>che d'ogni terra ch'abbiano suggetta,</l>
<l>far la rinunzia gli farà dal padre.</l>
<l>Non è virtù che di Ruggier sia detta,</l>
<l>ch'a muover sì l'ambiziosa madre</l>
<l>di Bradamante, e far che 'l genero ami,</l>
<l>vaglia, come ora udir, che re si chiami.</l>
</lg>
<lg type="ottava"><head>73</head>
<l>Fansi le nozze splendide e reali,</l>
<l>convenienti a chi cura ne piglia:</l>
<l>Carlo ne piglia cura, e le fa quali</l>
<l>farebbe, maritando una sua figlia.</l>
<l>I merti de la donna erano tali,</l>
<l>oltre a quelli di tutta sua famiglia,</l>
<l>ch'a quel signor non parria uscir del segno,</l>
<l>se spendesse per lei mezzo il suo regno.</l>
</lg>
<lg type="ottava"><head>74</head>
<l>Libera corte fa bandire intorno,</l>
<l>ove sicuro ognun possa venire;</l>
<l>e campo franco sin al nono giorno</l>
<l>concede a chi contese ha da partire.</l>
<l>Fe' alla campagna l'apparato adorno</l>
<l>di rami intesti e di bei fiori ordire,</l>
<l>d'oro e di seta poi, tanto giocondo,</l>
<l>che 'l più bel luogo mai non fu nel mondo.</l>
</lg>
<lg type="ottava"><head>75</head>
<l>Dentro a Parigi non sariano state</l>
<l>l'innumerabil genti peregrine,</l>
<l>povare e ricche e d'ogni qualitate,</l>
<l>che v'eran, greche, barbare e latine.</l>
<l>Tanti signori, e imbascierie mandate</l>
<l>di tutto 'l mondo, non aveano fine:</l>
<l>erano in padiglion, tende e frascati</l>
<l>con gran commodità tutti alloggiati.</l>
</lg>
<lg type="ottava"><head>76</head>
<l>Con eccellente e singulare ornato</l>
<l>la notte inanzi avea Melissa maga</l>
<l>il maritale albergo apparecchiato,</l>
<l>di ch'era stata già gran tempo vaga.</l>
<l>Già molto tempo inanzi desiato</l>
<l>questa copula avea quella presaga:</l>
<l>de l'avvenir presaga, sapea quanta</l>
<l>bontade uscir dovea da la lor pianta.</l>
</lg>
<lg type="ottava"><head>77</head>
<l>Posto avea il genial letto fecondo</l>
<l>in mezzo un padiglione amplo e capace,</l>
<l>il più ricco, il più ornato, il più giocondo</l>
<l>che già mai fosse o per guerra o per pace,</l>
<l>o prima o dopo, teso in tutto 'l mondo;</l>
<l>e tolto ella l'avea dal lito trace:</l>
<l>l'avea di sopra a Costantin levato,</l>
<l>ch'a diporto sul mar s'era attendato.</l>
</lg>
<lg type="ottava"><head>78</head>
<l>Melissa di consenso di Leone,</l>
<l>o più tosto per dargli maraviglia,</l>
<l>e mostrargli de l'arte paragone,</l>
<l>ch'al gran vermo infernal mette la briglia,</l>
<l>e che di lui, come a lei par, dispone,</l>
<l>e de la a Dio nimica empia famiglia;</l>
<l>fe' da Costantinopoli a Parigi</l>
<l>portare il padiglion dai messi stigi.</l>
</lg>
<lg type="ottava"><head>79</head>
<l>Di sopra a Costantin ch'avea l'impero</l>
<l>di Grecia, lo levò da mezzo giorno,</l>
<l>con le corde e col fusto, e con l'intero</l>
<l>guernimento ch'avea dentro e d'intorno:</l>
<l>lo fe' portar per l'aria, e di Ruggiero</l>
<l>quivi lo fece alloggiamento adorno.</l>
<l>Poi, finite le nozze, anco tornollo</l>
<l>miraculosamente onde levollo.</l>
</lg>
<lg type="ottava"><head>80</head>
<l>Eran degli anni appresso che duo milia</l>
<l>che fu quel ricco padiglion trapunto.</l>
<l>Una donzella de la terra d'Ilia,</l>
<l>ch'avea il furor profetico congiunto,</l>
<l>con studio di gran tempo e con vigilia</l>
<l>lo fece di sua man di tutto punto.</l>
<l>Cassandra fu nomata, et al fratello</l>
<l>inclito Ettòr fece un bel don di quello.</l>
</lg>
<lg type="ottava"><head>81</head>
<l>Il più cortese cavallier che mai</l>
<l>dovea del ceppo uscir del suo germano</l>
<l>(ben che sapea, da la radice assai</l>
<l>che quel per molti rami era lontano)</l>
<l>ritratto avea nei bei ricami gai</l>
<l>d'oro e di varia seta, di sua mano.</l>
<l>L'ebbe, mentre che visse, Ettorre in pregio</l>
<l>per chi lo fece, e pel lavoro egregio.</l>
</lg>
<lg type="ottava"><head>82</head>
<l>Ma poi ch'a tradimento ebbe la morte,</l>
<l>e fu 'l popul troian da' Greci afflitto;</l>
<l>che Sinon falso aperse lor le porte,</l>
<l>e peggio seguitò, che non è scritto;</l>
<l>Menelao ebbe il padiglione in sorte,</l>
<l>col quale a capitar venne in Egitto,</l>
<l>ove al re Proteo lo lasciò, se vòlse</l>
<l>la moglie aver, che quel tiràn gli tolse.</l>
</lg>
<lg type="ottava"><head>83</head>
<l>Elena nominata era colei</l>
<l>per cui lo padiglione a Proteo diede;</l>
<l>che poi successe in man de' Tolomei,</l>
<l>tanto che Cleopatra ne fu erede.</l>
<l>Da le genti d'Agrippa tolto a lei</l>
<l>nel mar Leucadio fu con altre prede:</l>
<l>in man d'Augusto e di Tiberio venne,</l>
<l>e in Roma sin a Costantin si tenne;</l>
</lg>
<lg type="ottava"><head>84</head>
<l>quel Costantin di cui doler si debbe</l>
<l>la bella Italia, fin che giri il cielo.</l>
<l>Costantin, poi che 'l Tevero gl'increbbe,</l>
<l>portò in Bisanzio il prezioso velo:</l>
<l>da un altro Costantin Melissa l'ebbe.</l>
<l>Oro le corde, avorio era lo stelo;</l>
<l>tutto trapunto con figure belle,</l>
<l>più che mai con pennel facesse Apelle.</l>
</lg>
<lg type="ottava"><head>85</head>
<l>Quivi le Grazie in abito giocondo</l>
<l>una regina aiutavano al parto:</l>
<l>sì bello infante n'apparia, che 'l mondo</l>
<l>non ebbe un tal dal secol primo al quarto.</l>
<l>Vedeasi Iove, e Mercurio facondo,</l>
<l>Venere e Marte, che l'aveano sparto</l>
<l>a man piene e spargean d'eterei fiori,</l>
<l>di dolce ambrosia e di celesti odori.</l>
</lg>
<lg type="ottava"><head>86</head>
<l>Ippolito diceva una scrittura</l>
<l>sopra le fasce in lettere minute.</l>
<l>In età poi più ferma l'Aventura</l>
<l>l'avea per mano, e inanzi era Virtute.</l>
<l>Mostrava nòve genti la pittura</l>
<l>con veste e chiome lunghe, che venute</l>
<l>a domandar da parte di Corvino</l>
<l>erano al padre il tenero bambino.</l>
</lg>
<lg type="ottava"><head>87</head>
<l>Da Ercole partirsi riverente</l>
<l>si vede, e da la madre Leonora;</l>
<l>e venir sul Danubio, ove la gente</l>
<l>corre a vederlo, e come un dio l'adora.</l>
<l>Vedesi il re degli Ungari prudente,</l>
<l>che 'l maturo sapere ammira e onora</l>
<l>in non matura età tenera e molle,</l>
<l>e sopra tutti i suoi baron l'estolle.</l>
</lg>
<lg type="ottava"><head>88</head>
<l>V'è che negli infantili e teneri anni</l>
<l>lo scettro di Strigonia in man gli pone:</l>
<l>sempre il fanciullo se gli vede a' panni,</l>
<l>sia nel palagio, sia nel padiglione:</l>
<l>o contra Turchi, o contra gli Alemanni</l>
<l>quel re possente faccia espedizione,</l>
<l>Ippolito gli è appresso, e fiso attende</l>
<l>a' magnanimi gesti, e virtù apprende.</l>
</lg>
<lg type="ottava"><head>89</head>
<l>Quivi si vede, come il fior dispensi</l>
<l>de' suoi primi anni in disciplina et arte.</l>
<l>Fusco gli è appresso, che gli occulti sensi</l>
<l>chiari gli espone de l'antiche carte.</l>
<l>- Questo schivar, questo seguir conviensi,</l>
<l>se immortal brami e glorioso farte, -</l>
<l>par che gli dica: così avea ben finti</l>
<l>i gesti lor chi già gli avea dipinti.</l>
</lg>
<lg type="ottava"><head>90</head>
<l>Poi cardinale appar, ma giovinetto,</l>
<l>sedere in Vaticano a consistoro,</l>
<l>e con facondia aprir l'alto intelletto,</l>
<l>e far di sé stupir tutto quel coro.</l>
<l>- Qual fia dunque costui d'età perfetto?</l>
<l>(parean con maraviglia dir tra loro).</l>
<l>Oh se di Pietro mai gli tocca il manto,</l>
<l>che fortunata età! che secol santo! -</l>
</lg>

<lg type="ottava"><head>91</head>
<l>In altra parte i liberali spassi</l>
<l>erano e i giuochi del giovene illustre.</l>
<l>Or gli orsi affronta sugli alpini sassi,</l>
<l>ora i cingiali in valle ima e palustre:</l>
<l>or s'un gianetto par che 'l vento passi,</l>
<l>seguendo o caprio o cerva multilustre,</l>
<l>che giunta par che bipartita cada</l>
<l>in parti uguali a un sol colpo di spada.</l>
</lg>
<lg type="ottava"><head>92</head>
<l>Di filosofi altrove e di poeti</l>
<l>si vede in mezzo un'onorata squadra.</l>
<l>Quel gli dipinge il corso de' pianeti,</l>
<l>questi la terra, quello il ciel gli squadra:</l>
<l>questi meste elegie, quel versi lieti,</l>
<l>quel canta eroici, o qualche oda leggiadra.</l>
<l>Musici ascolta, e varii suoni altrove;</l>
<l>né senza somma grazia un passo muove.</l>
</lg>
<lg type="ottava"><head>93</head>
<l>In questa prima parte era dipinta</l>
<l>del sublime garzon la puerizia.</l>
<l>Cassandra l'altra avea tutta distinta</l>
<l>di gesti di prudenzia, di iustizia,</l>
<l>di valor, di modestia, e de la quinta</l>
<l>che tien con lor strettissima amicizia,</l>
<l>dico de la virtù che dona e spende;</l>
<l>de le qual tutte illuminato splende.</l>
</lg>
<lg type="ottava"><head>94</head>
<l>In questa parte il giovene si vede</l>
<l>col duca sfortunato degl'Insubri,</l>
<l>ch'ora in pace a consiglio con lui siede,</l>
<l>or armato con lui spiega i colubri;</l>
<l>e sempre par d'una medesma fede,</l>
<l>o ne' felici tempi o nei lugubri:</l>
<l>ne la fuga lo segue, lo conforta</l>
<l>ne l'afflizion, gli è nel periglio scorta.</l>
</lg>
<lg type="ottava"><head>95</head>
<l>Si vede altrove, a gran pensieri intento</l>
<l>per salute d'Alfonso e di Ferrara,</l>
<l>che va cercando per strano argumento,</l>
<l>e trova, e fa veder per cosa chiara</l>
<l>al giustissimo frate il tradimento</l>
<l>che gli usa la famiglia sua più cara:</l>
<l>e per questo si fa del nome erede,</l>
<l>che Roma a Ciceron libera diede.</l>
</lg>
<lg type="ottava"><head>96</head>
<l>Vedesi altrove in arme relucente,</l>
<l>ch'ad aiutar la Chiesa in fretta corre;</l>
<l>e con tumultuaria e poca gente</l>
<l>a un esercito instrutto si va opporre;</l>
<l>e solo il ritrovarsi egli presente</l>
<l>tanto agli Ecclesiastici soccorre,</l>
<l>che 'l fuoco estingue pria ch'arder comince:</l>
<l>sì che può dir, che viene e vede e vince.</l>
</lg>
<lg type="ottava"><head>97</head>
<l>Vedesi altrove da la patria riva</l>
<l>pugnar incontra la più forte armata,</l>
<l>che contra Turchi o contra gente argiva</l>
<l>da' Veneziani mai fosse mandata:</l>
<l>la rompe e vince, et al fratel captiva</l>
<l>con la gran preda l'ha tutta donata;</l>
<l>né per sé vedi altro serbarsi lui,</l>
<l>che l'onor sol, che non può dare altrui.</l>
</lg>
<lg type="ottava"><head>98</head>
<l>Le donne e i cavallier mirano fisi,</l>
<l>senza trarne construtto, le figure;</l>
<l>perché non hanno appresso che gli avvisi</l>
<l>che tutte quelle sien cose future.</l>
<l>Prendon piacere a riguardare i visi</l>
<l>belli e ben fatti, e legger le scritture.</l>
<l>Sol Bradamante da Melissa instrutta</l>
<l>gode tra sé; che sa l'istoria tutta.</l>
</lg>
<lg type="ottava"><head>99</head>
<l>Ruggiero, ancor ch'a par di Bradamante</l>
<l>non ne sia dotto, pur gli torna a mente</l>
<l>che fra i nipoti suoi gli solea Atlante</l>
<l>commendar questo Ippolito sovente.</l>
<l>Chi potria in versi a pieno dir le tante</l>
<l>cortesie che fa Carlo ad ogni gente?</l>
<l>Di varii giochi è sempre festa grande,</l>
<l>e la mensa ognor piena di vivande.</l>
</lg>
<lg type="ottava"><head>100</head>
<l>Vedesi quivi chi è buon cavalliero;</l>
<l>che vi son mille lancie il giorno rotte:</l>
<l>fansi battaglie a piedi et a destriero,</l>
<l>altre accoppiate, altre confuse in frotte.</l>
<l>Più degli altri valor mostra Ruggiero,</l>
<l>che vince sempre, e giostra il dì e la notte;</l>
<l>e così in danza, in lotta et in ogni opra</l>
<l>sempre con molto onor resta di sopra.</l>
</lg>
<lg type="ottava"><head>101</head>
<l>L'ultimo dì, ne l'ora che 'l solenne</l>
<l>convito era a gran festa incominciato;</l>
<l>che Carlo a man sinistra Ruggier tenne,</l>
<l>e Bradamante avea dal destro lato;</l>
<l>di verso la campagna in fretta venne</l>
<l>contra le mense un cavalliero armato,</l>
<l>tutto coperto egli e 'l destrier di nero,</l>
<l>di gran persona, e di sembiante altiero.</l>
</lg>
<lg type="ottava"><head>102</head>
<l>Quest'era il re d'Algier, che per lo scorno</l>
<l>che gli fe' sopra il ponte la donzella,</l>
<l>giurato avea di non porsi arme intorno,</l>
<l>né stringer spada, né montare in sella,</l>
<l>fin che non fosse un anno, un mese e un giorno</l>
<l>stato, come eremita, entro una cella.</l>
<l>Così a quel tempo solean per se stessi</l>
<l>punirsi i cavallier di tali eccessi.</l>
</lg>
<lg type="ottava"><head>103</head>
<l>Se ben di Carlo in questo mezzo intese</l>
<l>e del re suo signore ogni successo;</l>
<l>per non disdirsi, non più l'arme prese,</l>
<l>che se non pertenesse il fatto ad esso.</l>
<l>Ma poi che tutto l'anno e tutto 'l mese</l>
<l>vede finito, e tutto 'l giorno appresso,</l>
<l>con nuove arme e cavallo e spada e lancia</l>
<l>alla corte or ne vien quivi di Francia.</l>
</lg>
<lg type="ottava"><head>104</head>
<l>Senza smontar, senza chinar la testa,</l>
<l>e senza segno alcun di riverenzia,</l>
<l>mostra Carlo sprezzar con la sua gesta,</l>
<l>e de tanti signor l'alta presenzia.</l>
<l>Maraviglioso e attonito ognun resta,</l>
<l>che si pigli costui tanta licenzia.</l>
<l>Lasciano i cibi e lascian le parole</l>
<l>per ascoltar ciò che 'l guerrier dir vuole.</l>
</lg>
<lg type="ottava"><head>105</head>
<l>Poi che fu a Carlo et a Ruggiero a fronte,</l>
<l>con alta voce et orgoglioso grido:</l>
<l>- Son (disse) il re di Sarza, Rodomonte,</l>
<l>che te, Ruggiero, alla battaglia sfido;</l>
<l>e qui ti vo', prima che 'l sol tramonte,</l>
<l>provar ch'al tuo signor sei stato infido;</l>
<l>e che non merti, che sei traditore,</l>
<l>fra questi cavallieri alcuno onore.</l>
</lg>
<lg type="ottava"><head>106</head>
<l>Ben che tua fellonia si vegga aperta,</l>
<l>perché essendo cristian non pòi negarla;</l>
<l>pur per farla apparere anco più certa,</l>
<l>in questo campo vengoti a provarla:</l>
<l>e se persona hai qui che faccia offerta</l>
<l>di combatter per te, voglio accettarla.</l>
<l>Se non basta una, e quattro e sei n'accetto;</l>
<l>e a tutte manterrò quel ch'io t'ho detto. -</l>
</lg>
<lg type="ottava"><head>107</head>
<l>Ruggiero a quel parlar ritto levosse,</l>
<l>e con licenzia rispose di Carlo,</l>
<l>che mentiva egli, e qualunqu' altro fosse,</l>
<l>che traditor volesse nominarlo;</l>
<l>che sempre col suo re così portosse,</l>
<l>che giustamente alcun non può biasmarlo;</l>
<l>e ch'era apparecchiato sostenere</l>
<l>che verso lui fe' sempre il suo dovere:</l>
</lg>
<lg type="ottava"><head>108</head>
<l>e ch'a difender la sua causa era atto,</l>
<l>senza tôrre in aiuto suo veruno;</l>
<l>e che sperava di mostrargli in fatto,</l>
<l>ch'assai n'avrebbe e forse troppo d'uno.</l>
<l>Quivi Rinaldo, quivi Orlando tratto,</l>
<l>quivi il marchese, e 'l figlio bianco e 'l bruno,</l>
<l>Dudon, Marfisa, contra il pagan fiero</l>
<l>s'eran per la difesa di Ruggiero;</l>
</lg>
<lg type="ottava"><head>109</head>
<l>mostrando ch'essendo egli nuovo sposo,</l>
<l>non dovea conturbar le proprie nozze.</l>
<l>Ruggier rispose lor: - State in riposo;</l>
<l>che per me fôran queste scuse sozze. -</l>
<l>L'arme che tolse al Tartaro famoso,</l>
<l>vennero, e fur tutte le lunghe mozze.</l>
<l>Gli sproni il conte Orlando a Ruggier strinse,</l>
<l>e Carlo al fianco la spada gli cinse.</l>
</lg>
<lg type="ottava"><head>110</head>
<l>Bradamante e Marfisa la corazza</l>
<l>posta gli aveano, e tutto l'altro arnese.</l>
<l>Tenne Astolfo il destrier di buona razza,</l>
<l>tenne la staffa il figlio del Danese.</l>
<l>Feron d'intorno far subito piazza</l>
<l>Rinaldo, Namo et Olivier marchese:</l>
<l>cacciaro in fretta ognun de lo steccato</l>
<l>a tal bisogni sempre apparecchiato.</l>
</lg>
<lg type="ottava"><head>111</head>
<l>Donne e donzelle con pallida faccia</l>
<l>timide a guisa di columbe stanno,</l>
<l>che da' granosi paschi ai nidi caccia</l>
<l>rabbia de' venti che fremendo vanno</l>
<l>con tuoni e lampi, e 'l nero aer minaccia</l>
<l>grandine e pioggia, e a' campi strage e danno:</l>
<l>timide stanno per Ruggier; che male</l>
<l>a quel fiero pagan lor parea uguale.</l>
</lg>
<lg type="ottava"><head>112</head>
<l>Così a tutta la plebe e alla più parte</l>
<l>dei cavallieri e dei baron parea;</l>
<l>che di memoria ancor lor non si parte</l>
<l>quel ch'in Parigi il pagan fatto avea;</l>
<l>che, solo, a ferro e a fuoco una gran parte</l>
<l>n'avea distrutta, e ancor vi rimanea,</l>
<l>e rimarrà per molti giorni il segno:</l>
<l>né maggior danno altronde ebbe quel regno.</l>
</lg>
<lg type="ottava"><head>113</head>
<l>Tremava, più ch'a tutti gli altri, il core</l>
<l>a Bradamante; non ch'ella credesse</l>
<l>che 'l Saracin di forza, e del valore</l>
<l>che vien dal cor, più di Ruggier potesse;</l>
<l>né che ragion, che spesso dà l'onore</l>
<l>a chi l'ha seco, Rodomonte avesse:</l>
<l>pur stare ella non può senza sospetto;</l>
<l>che di temere, amando, ha degno effetto.</l>
</lg>
<lg type="ottava"><head>114</head>
<l>Oh quanto volentier sopra sé tolta</l>
<l>l'impresa avria di quella pugna incerta,</l>
<l>ancor che rimaner di vita sciolta</l>
<l>per quella fosse stata più che certa!</l>
<l>Avria eletto a morir più d'una volta,</l>
<l>se può più d'una morte esser sofferta,</l>
<l>più tosto che patir che 'l suo consorte</l>
<l>si ponesse a pericol de la morte.</l>
</lg>
<lg type="ottava"><head>115</head>
<l>Ma non sa ritrovar priego che vaglia,</l>
<l>perché Ruggiero a lei l'impresa lassi.</l>
<l>A riguardare adunque la battaglia</l>
<l>con mesto viso e cor trepido stassi.</l>
<l>Quinci Ruggier, quindi il pagan si scaglia,</l>
<l>e vengonsi a trovar coi ferri bassi.</l>
<l>Le lancie all'incontrar parver di gielo;</l>
<l>i tronchi, augelli a salir verso il cielo.</l>
</lg>
<lg type="ottava"><head>116</head>
<l>La lancia del pagan, che venne a côrre</l>
<l>lo scudo a mezzo, fe' debole effetto:</l>
<l>tanto l'acciar, che pel famoso Ettorre</l>
<l>temprato avea Vulcano, era perfetto.</l>
<l>Ruggier la lancia parimente a porre</l>
<l>gli andò allo scudo, e gliele passò netto;</l>
<l>tutto che fosse appresso un palmo grosso,</l>
<l>dentro e di fuor d'acciaro, e in mezzo d'osso.</l>
</lg>
<lg type="ottava"><head>117</head>
<l>E se non che la lancia non sostenne</l>
<l>il grave scontro, e mancò al primo assalto,</l>
<l>e rotta in scheggie e in tronchi aver le penne</l>
<l>parve per l'aria, tanto volò in alto;</l>
<l>l'osbergo apria (sì furiosa venne),</l>
<l>se fosse stato adamantino smalto,</l>
<l>e finia la battaglia; ma si roppe:</l>
<l>posero in terra ambi i destrier le groppe.</l>
</lg>
<lg type="ottava"><head>118</head>
<l>Con briglia e sproni i cavallieri instando,</l>
<l>risalir feron subito i destrieri;</l>
<l>e donde gittâr l'aste, preso il brando,</l>
<l>si tornaro a ferir crudeli e fieri:</l>
<l>di qua di là con maestria girando</l>
<l>gli animosi cavalli atti e leggieri,</l>
<l>con le pungenti spade incominciaro</l>
<l>a tentar dove il ferro era più raro.</l>
</lg>
<lg type="ottava"><head>119</head>
<l>Non si trovò lo scoglio del serpente,</l>
<l>che fu sì duro, al petto Rodomonte,</l>
<l>né di Nembrotte la spada tagliente,</l>
<l>né 'l solito elmo ebbe quel dì alla fronte;</l>
<l>che l'usate arme, quando fu perdente</l>
<l>contra la donna di Dordona al ponte,</l>
<l>lasciato avea sospese ai sacri marmi,</l>
<l>come di sopra avervi detto parmi.</l>
</lg>
<lg type="ottava"><head>120</head>
<l>Egli avea un'altra assai buona armatura,</l>
<l>non come era la prima già perfetta:</l>
<l>ma né questa né quella né più dura</l>
<l>a Balisarda si sarebbe retta;</l>
<l>a cui non osta incanto né fattura,</l>
<l>né finezza d'acciar né tempra eletta.</l>
<l>Ruggier di qua di là sì ben lavora,</l>
<l>ch'al pagan l'arme in più d'un loco fora.</l>
</lg>
<lg type="ottava"><head>121</head>
<l>Quando si vide in tante parti rosse</l>
<l>il pagan l'arme, e non poter schivare</l>
<l>che la più parte di quelle percosse</l>
<l>non gli andasse la carne a ritrovare;</l>
<l>a maggior rabbia, a più furor si mosse,</l>
<l>ch'a mezzo il verno il tempestoso mare:</l>
<l>getta lo scudo, e a tutto suo potere</l>
<l>su l'elmo di Ruggiero a due man fere.</l>
</lg>
<lg type="ottava"><head>122</head>
<l>Con quella estrema forza che percuote</l>
<l>la machina ch'in Po sta su due navi,</l>
<l>e levata con uomini e con ruote</l>
<l>cader si lascia su le aguzze travi;</l>
<l>fere il pagan Ruggier, quanto più puote,</l>
<l>con ambe man sopra ogni peso gravi:</l>
<l>giova l'elmo incantato; che senza esso,</l>
<l>lui col cavallo avria in un colpo fesso.</l>
</lg>
<lg type="ottava"><head>123</head>
<l>Ruggiero andò due volte a capo chino,</l>
<l>e per cadere e braccia e gambe aperse.</l>
<l>Raddoppia il fiero colpo il Saracino,</l>
<l>che quel non abbia tempo a riaverse:</l>
<l>poi vien col terzo ancor; ma il brando fino</l>
<l>sì lungo martellar più non sofferse;</l>
<l>che volò in pezzi, et al crudel pagano</l>
<l>disarmata lasciò di sé la mano.</l>
</lg>
<lg type="ottava"><head>124</head>
<l>Rodomonte per questo non s'arresta,</l>
<l>ma s'aventa a Ruggier che nulla sente;</l>
<l>in tal modo intronata avea la testa,</l>
<l>in tal modo offuscata avea la mente.</l>
<l>Ma ben dal sonno il Saracin lo desta:</l>
<l>gli cinge il collo col braccio possente;</l>
<l>e con tal nodo e tanta forza afferra,</l>
<l>che de l'arcion lo svelle, e caccia in terra.</l>
</lg>
<lg type="ottava"><head>125</head>
<l>Non fu in terra sì tosto, che risorse,</l>
<l>via più che d'ira, di vergogna pieno;</l>
<l>però che a Bradamante gli occhi torse,</l>
<l>e turbar vide il bel viso sereno.</l>
<l>Ella al cader di lui rimase in forse,</l>
<l>e fu la vita sua per venir meno.</l>
<l>Ruggiero ad emendar presto quell'onta,</l>
<l>stringe la spada, e col pagan s'affronta.</l>
</lg>
<lg type="ottava"><head>126</head>
<l>Quel gli urta il destrier contra, ma Ruggiero</l>
<l>lo cansa accortamente, e si ritira,</l>
<l>e nel passare, al fren piglia il destriero</l>
<l>con la man manca, e intorno lo raggira;</l>
<l>e con la destra intanto al cavalliero</l>
<l>ferire il fianco o il ventre o il petto mira;</l>
<l>e di due punte fe' sentirgli angoscia,</l>
<l>l'una nel fianco, e l'altra ne la coscia.</l>
</lg>
<lg type="ottava"><head>127</head>
<l>Rodomonte, ch'in mano ancor tenea</l>
<l>il pome e l'elsa de la spada rotta,</l>
<l>Ruggier su l'elmo in guisa percotea,</l>
<l>che lo potea stordire all'altra botta.</l>
<l>Ma Ruggier ch'a ragion vincer dovea,</l>
<l>gli prese il braccio, e tirò tanto allotta,</l>
<l>aggiungendo alla destra l'altra mano,</l>
<l>che fuor di sella al fin trasse il pagano.</l>
</lg>
<lg type="ottava"><head>128</head>
<l>Sua forza o sua destrezza vuol che cada</l>
<l>il pagan sì, ch'a Ruggier resti al paro:</l>
<l>vo' dir che cadde in piè; che per la spada</l>
<l>Ruggiero averne il meglio giudicaro.</l>
<l>Ruggier cerca il pagan tenere a bada</l>
<l>lungi da sé, né di accostarsi ha caro:</l>
<l>per lui non fa lasciar venirsi adosso</l>
<l>un corpo così grande e così grosso.</l>
</lg>
<lg type="ottava"><head>129</head>
<l>E insanguinargli pur tuttavia il fianco</l>
<l>vede e la coscia e l'altre sue ferite.</l>
<l>Spera che venga a poco a poco manco,</l>
<l>sì che al fin gli abbia a dar vinta la lite.</l>
<l>L'elsa e 'l pome avea in mano il pagan anco,</l>
<l>e con tutte le forze insieme unite</l>
<l>da sé scagliolli, e sì Ruggier percosse,</l>
<l>che stordito ne fu più che mai fosse.</l>
</lg>
<lg type="ottava"><head>130</head>
<l>Ne la guancia de l'elmo, e ne la spalla</l>
<l>fu Ruggier colto, e sì quel colpo sente,</l>
<l>che tutto ne vacilla e ne traballa,</l>
<l>e ritto se sostien difficilmente.</l>
<l>Il pagan vuole entrar, ma il piè gli falla,</l>
<l>che per la coscia offesa era impotente:</l>
<l>e 'l volersi affrettar più del potere,</l>
<l>con un ginocchio in terra il fa cadere.</l>
</lg>
<lg type="ottava"><head>131</head>
<l>Ruggier non perde il tempo, e di grande urto</l>
<l>lo percuote nel petto e ne la faccia;</l>
<l>e sopra gli martella, e tien sì curto,</l>
<l>che con la mano in terra anco lo caccia.</l>
<l>Ma tanto fa il pagan, che gli è risurto;</l>
<l>si stringe con Ruggier sì, che l'abbraccia:</l>
<l>l'uno e l'altro s'aggira, e scuote e preme,</l>
<l>arte aggiungendo alle sue forze estreme.</l>
</lg>
<lg type="ottava"><head>132</head>

<l>Di forza a Rodomonte una gran parte</l>
<l>la coscia e 'l fianco aperto aveano tolto.</l>
<l>Ruggiero avea destrezza, avea grande arte,</l>
<l>era alla lotta esercitato molto:</l>
<l>sente il vantaggio suo, né se ne parte;</l>
<l>e donde il sangue uscir vede più sciolto,</l>
<l>e dove più ferito il pagan vede,</l>
<l>puon braccia e petto, e l'uno e l'altro piede.</l>
</lg>
<lg type="ottava"><head>133</head>
<l>Rodomonte pien d'ira e di dispetto</l>
<l>Ruggier nel collo e ne le spalle prende:</l>
<l>or lo tira, or lo spinge, or sopra il petto</l>
<l>sollevato da terra lo sospende,</l>
<l>quinci e quindi lo ruota, e lo tien stretto,</l>
<l>e per farlo cader molto contende.</l>
<l>Ruggier sta in sé raccolto, e mette in opra</l>
<l>senno e valor, per rimaner di sopra.</l>
</lg>
<lg type="ottava"><head>134</head>
<l>Tanto le prese andò mutando il franco</l>
<l>e buon Ruggier, che Rodomonte cinse:</l>
<l>calcògli il petto sul sinistro fianco,</l>
<l>e con tutta sua forza ivi lo strinse.</l>
<l>La gamba destra a un tempo inanzi al manco</l>
<l>ginocchio e all'altro attraversògli e spinse;</l>
<l>e da la terra in alto sollevollo,</l>
<l>e con la testa in giù steso tornollo.</l>
</lg>
<lg type="ottava"><head>135</head>
<l>Del capo e de le schene Rodomonte</l>
<l>la terra impresse; e tal fu la percossa,</l>
<l>che da le piaghe sue, come da fonte,</l>
<l>lungi andò il sangue a far la terra rossa.</l>
<l>Ruggier, c'ha la Fortuna per la fronte,</l>
<l>perché levarsi il Saracin non possa,</l>
<l>l'una man col pugnal gli ha sopra gli occhi,</l>
<l>l'altra alla gola, al ventre gli ha i ginocchi.</l>
</lg>
<lg type="ottava"><head>136</head>
<l>Come talvolta, ove si cava l'oro</l>
<l>là tra' Pannoni o ne le mine ibere,</l>
<l>se improvisa ruina su coloro</l>
<l>che vi condusse empia avarizia, fere,</l>
<l>ne restano sì oppressi, che può il loro</l>
<l>spirto a pena, onde uscire, adito avere:</l>
<l>così fu il Saracin non meno oppresso</l>
<l>dal vincitor, tosto ch'in terra messo.</l>
</lg>
<lg type="ottava"><head>137</head>
<l>Alla vista de l'elmo gli appresenta</l>
<l>la punta del pugnal ch'avea già tratto;</l>
<l>e che si renda, minacciando, tenta,</l>
<l>e di lasciarlo vivo gli fa patto.</l>
<l>Ma quel, che di morir manco paventa,</l>
<l>che di mostrar viltade a un minimo atto,</l>
<l>si torce e scuote, e per por lui di sotto</l>
<l>mette ogni suo vigor, né gli fa motto.</l>
</lg>
<lg type="ottava"><head>138</head>
<l>Come mastin sotto il feroce alano</l>
<l>che fissi i denti ne la gola gli abbia,</l>
<l>molto s'affanna e si dibatte invano</l>
<l>con occhi ardenti e con spumose labbia,</l>
<l>e non può uscire al predator di mano,</l>
<l>che vince di vigor, non già di rabbia:</l>
<l>così falla al pagano ogni pensiero</l>
<l>d'uscir di sotto al vincitor Ruggiero.</l>
</lg>
<lg type="ottava"><head>139</head>
<l>Pur si torce e dibatte sì, che viene</l>
<l>ad espedirsi col braccio migliore;</l>
<l>e con la destra man che 'l pugnal tiene,</l>
<l>che trasse anch'egli in quel contrasto fuore,</l>
<l>tenta ferir Ruggier sotto le rene:</l>
<l>ma il giovene s'accorse de l'errore</l>
<l>in che potea cader, per differire</l>
<l>di far quel empio Saracin morire.</l>
</lg>
<lg type="ottava"><head>140</head>
<l>E due e tre volte ne l'orribil fronte,</l>
<l>alzando, più ch'alzar si possa, il braccio,</l>
<l>il ferro del pugnale a Rodomonte</l>
<l>tutto nascose, e si levò d'impaccio.</l>
<l>Alle squalide ripe d'Acheronte,</l>
<l>sciolta dal corpo più freddo che giaccio,</l>
<l>bestemmiando fuggì l'alma sdegnosa,</l>
<l>che fu sì altiera al mondo e sì orgogliosa.</l>
</lg>
</div1>
<trailer>FINIS</trailer>
<epigraph><p>PRO BONO MALUM</p></epigraph>
</body>
</text>
</TEI.2>
