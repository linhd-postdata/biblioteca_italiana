<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Ercole</title>
      <author>Giambattista Giraldi Cinzio</author>
    </titleStmt>
    <extent>1260 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000943</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Dell'Hercole di M. Giouanbattista Giraldi Cinthio nobile ferrarese, secretario dell'illustrissimo et eccellentissimo signore il signore Hercole Secondo da Este, duca quarto di Ferrara. Canti ventisei.</title>
        <author>Giraldi, Giovanni Battista</author>
        <publisher>nella stamperia de Gadaldini</publisher>
        <pubPlace>In Modena</pubPlace>
        <date>1557</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>500</date>
    </creation>
    <langUsage><language id="ita"/></langUsage>
    <textClass>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Correzione linguistica</item>
    </change>
    <change>
      <date>2004-03-09T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2004-03-09T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1><head>I</head>


<lg><l>Le fatiche, i travagli, i fatti egregi</l>
<l>d'Ercole, i' canto e le sue fiamme accese,</l>
<l>e quante palme egli ebbe e quali pregi</l>
<l>e per lo colto e per lo stran paese;</l>
<l>come via più ch'imperatori e regi</l>
<l>il nome suo per ogni parte estese;</l>
<l>com'al fine arse di celeste foco</l>
<l>e meritò di aver tra gli dei loco.</l>
</lg>
<lg><l>E ciò comincierò sin da le fasce,</l>
<l>ché da le fasce Ercol mostrò quel ch'era:</l>
<l>perch'uom simile a lui sin quando nasce</l>
<l>indicio dà de la natura altiera;</l>
<l>ché, se bene ad alcun par che si lasce,</l>
<l>nel cantar de gli eroi, l'età primiera,</l>
<l>questi fanciul mostrò sì la sua viva</l>
<l>virtù, che degno è che sen parli e scriva.</l>
</lg>
<lg><l>Quindi è ch'io non mi vo' fermar sovr'una</l>
<l>sola azion di questa nobil alma:</l>
<l>ché tra le illustri non ne trovo alcuna</l>
<l>che di lauro non sia degna e di palma,</l>
<l>e non possa mostrar che la fortuna</l>
<l>ha forza sol ne la caduca salma</l>
<l>de i chiari spirti, che ne' corpi frali</l>
<l>attendon solo ad opre alte, immortali.</l>
</lg>
<lg><l>Aspira, Apollo, al mio debile ingegno,</l>
<l>e infondi tanto in me del tuo valore</l>
<l>che spiegar possa in carte il bel disegno</l>
<l>di cui serbo l'imago in mezzo il core.</l>
<l>Se fatto m'hai del tuo bel nome degno,</l>
<l>non m'esser scarso ora del tuo favore;</l>
<l>e dammi voci tu, dammi parole,</l>
<l>da spiegar l'alte imprese al mondo sole.</l>
</lg>
<lg><l>E tu che de l'eterno padre nato,</l>
<l>poi che desti a i tiranni e a i mostri morte,</l>
<l>fusti a tal grado da Giunone alzato</l>
<l>che la figlia ti die' per tua consorte,</l>
<l>se il dir ch'io fo le tue impese ti è grato,</l>
<l>mostrami come fusti e saggio e forte</l>
<l>mentre tra noi vivesti in questa vita,</l>
<l>e dà a le rime mie cortese aita.</l>
</lg>
<lg><l>E perch'uguali sono i merti vostri,</l>
<l>Ercol secondo, a la costui virtute,</l>
<l>perch'anco voi, domando i fieri mostri,</l>
<l>date a lo stuolo umano oggi salute,</l>
<l>piacciavi sì aspirare a i versi nostri</l>
<l>che non gli roda il tempo o invidia mute;</l>
<l>ma, come trattan di soggetto eterno,</l>
<l>così il tempo e l'invidia abbiano a scherno.</l>
</lg>
<lg><l>Non era Ercol ancor fuor del fecondo</l>
<l>ventre, che 'n cor l'empia Giunon si pose</l>
<l>struggerlo sì, così cacciarlo al fondo</l>
<l>con ingiurie palesi e con ascose,</l>
<l>che o sen morisse, o fusse a ognun secondo,</l>
<l>e sì pien di vergogne obbopriose,</l>
<l>ch'ove esser valoroso devea e saggio,</l>
<l>non si vedesse in lui di virtù raggio.</l>
</lg>
<lg><l>Onde nel ciel da suo marito udendo,</l>
<l>sì che non tenne la parola vana,</l>
<l>che 'n Grecia un devea nascer di stupendo</l>
<l>senno e di forza sì rara e sovrana</l>
<l>che, il favore di tutto il cielo avendo,</l>
<l>comanderebbe a ogni potenza umana,</l>
<l>ella comprese, d'aspra doglia piena,</l>
<l>che dir volea del figlio d'Alcumena.</l>
</lg>
<lg><l>Era moglie costei d'Anfitrione,</l>
<l>a Giove allor più d'ogni donna grata</l>
<l>a cui portava tanto odio Giunone</l>
<l>quanto da suo marito ella era amata:</l>
<l>perché per amorosa passione</l>
<l>tre notti per costei l'avea lasciata,</l>
<l>onde poscia ne nacque quel figliuolo</l>
<l>cui par non fu da l'uno a l'altro polo.</l>
</lg>
<lg><l>Giunon cercò saper da Giove il punto</l>
<l>nel qual quel nobil figlio nascerebbe,</l>
<l>ch'ad onor tale esser doveva assunto,</l>
<l>ch'ad ogni mortal uom comanderebbe,</l>
<l>saputol, disse: – Come mi ha il cor punto</l>
<l>Giove, come riguardo alcun non m'ebbe</l>
<l>quando andò ad Alcumena così voglio</l>
<l>empir lui d'angoscioso aspro cordoglio! –</l>
</lg>
<lg><l>Era d'Argo signor Stenelo allora,</l>
<l>cui Giunon più d'ogni re greco amava,</l>
<l>né men di lui la moglie amava ancora,</l>
<l>che gravida di un figlio si trovava,</l>
<l>che non deveva nascere in quell'ora,</l>
<l>che Giove il natal d'Ercole accennava;</l>
<l>quindi Giunon ne l'animo s'indusse</l>
<l>far che vano il pensier di Giove fusse.</l>
</lg>
<lg><l>Giunone sovra i parti imperio aveva,</l>
<l>e potea in ciò compir le voglie sue,</l>
<l>e prima, e poscia far nascer poteva</l>
<l>e questo e quel, come in piacer le fue;</l>
<l>ella, che la potenza sua sapeva,</l>
<l>volendola mostrar in costor due,</l>
<l>fe' ad Alcumena il parto differire,</l>
<l>e accellerò d'Archippe il partorire.</l>
</lg>
<lg><l>Fu tanta d'Alcumena la dimora,</l>
<l>che pria, che fusse Alcide al mondo nato,</l>
<l>Archippe Euristeo partorì in quell'ora,</l>
<l>ch'a Giunon fu dal gran Giove accennato,</l>
<l>che nascere colui devea, cui fora,</l>
<l>di comandare a ognun, l'imperio dato,</l>
<l>così in quel punto Euristeo al mondo venne,</l>
<l>e il primo loco in comandare ottenne.</l>
</lg>
<lg><l>Se di Giunon fu la letizia tale,</l>
<l>poscia ch'Euristeo vide nato prima,</l>
<l>ch'alcuna mai non ebbe a questa uguale,</l>
<l>ciascuno il può pensar, che dritto stima.</l>
<l>Ma a Giove, che minor d'uom pur mortale</l>
<l>vede il figliuolo, il cor tal doglia lima,</l>
<l>che ritrovar non sa requie, né pace,</l>
<l>cotanto l'esser vinto gli dispiace.</l>
</lg>
<lg><l>E ben conobbe allor che cosa importe</l>
<l>scoprire inanzi il tempo il suo desio,</l>
<l>ma poi che vide che l'empia consorte</l>
<l>fe' che 'n parte il pensier suo vano uscio,</l>
<l>volse ch'Ercol nascesse e saggio e forte,</l>
<l>e superasse ogni caso aspro e rio,</l>
<l>mal grado di Giunone e del tiranno,</l>
<l>ch'usò sempre l'ingegno in fargli danno.</l>
</lg>
<lg><l>Ché s'ad Euristeo ben Giunone porse</l>
<l>tanto favor ch'Ercol gli fu soggetto,</l>
<l>non poté però a lui giamai sì opporse,</l>
<l>che non gli armasse alto valore il petto.</l>
<l>E qualor era de la vita in forse,</l>
<l>vincitor non restasse al suo dispetto,</l>
<l>che dal padre valor tanto ebbe e senno,</l>
<l>quanto ad uom mai le stelle amiche denno.</l>
</lg>
<lg><l>Questo vide Giunon non men dolente,</l>
<l>che s'Ercol nato prima avesse visto,</l>
<l>e voltò tutto il cor, tutta la mente</l>
<l>a farlo così misero e sì tristo,</l>
<l>ché inanzi ch'egli fusse sì possente,</l>
<l>che far potesse d'alto onore acquisto,</l>
<l>restasse morto o ne l'oblio sì immerso,</l>
<l>che mai non si nomasse in prosa, o'n verso.</l>
</lg>
<lg><l>Quindi chiamò il timore, il quale impresse</l>
<l>tal tema ne la donna che temette</l>
<l>che morte Anfitrion suo non le desse,</l>
<l>poi che Giove con lei tre notti stette;</l>
<l>perché quel figlio d'ambi lor nascesse,</l>
<l>ch'aver devea virtù tanto perfette,</l>
<l>e die' a vederle, empiendola di tedio,</l>
<l>ch'uccidere il figliuol era il rimedio.</l>
</lg>
<lg><l>Parer le fa che 'n guisa il duol distempre</l>
<l>il marito, che s'egli gli occhi volve</l>
<l>ad Ercol, cosa non trovi, onde tempre</l>
<l>lo sdegno, in cui l'alto disnor l'involve;</l>
<l>parer le fa che se non vedrà sempre</l>
<l>il fanciul per lo quale ei si risolve,</l>
<l>uccider la mogliera, gli fia tolta</l>
<l>la cagion, che la mente a ciò gli ha volta.</l>
</lg>
<lg><l>Qual uom, cui lunga maninconia prema,</l>
<l>ed abbia ne la mente sua compreso</l>
<l>cosa piena d'orror, piena di tema,</l>
<l>onde si trovi notte e dì più offeso,</l>
<l>che sempre teme e mai non sa che tema,</l>
<l>e vive il tempo suo tutto sospeso,</l>
<l>né giova ch'altri s'affatichi in dargli</l>
<l>speme, che il timor possa del cor trargli.</l>
</lg>
<lg><l>Tal Alcumena, misera, infelice,</l>
<l>poi che da tema tal l'alma oppress'ave,</l>
<l>ove per Ercol si credea felice,</l>
<l>sente di gran dolor salma sì grave,</l>
<l>che aspetta d'or, in or la mano ultrice,</l>
<l>che la morte le dia, di ch'ella pave,</l>
<l>e si dispon, per dare al mal riparo,</l>
<l>cacciar di questa vita il figliuol caro.</l>
</lg>
<lg><l>E, senza ad alcun dir di ciò parola,</l>
<l>senza mai dar del suo concetto indicio,</l>
<l>ne la sua stanza si ridusse sola,</l>
<l>per essequir l'imaginato officio,</l>
<l>timor, che la ragion tutta l'invola</l>
<l>sì che 'n sé non ha punto di giudicio</l>
<l>fa che d'esporre il figlio si delibra</l>
<l>in loco, ove sia roso a fibra a fibra.</l>
</lg>
<lg><l>Tre volte pose il pié fuor de la soglia,</l>
<l>per portare il figliuol ne la campagna,</l>
<l>e tre volte, tremando come foglia</l>
<l>o come abbandonata e timid'agna,</l>
<l>la misera cangiò pensiero e voglia,</l>
<l>come chi in dubbio stato si rimagna:</l>
<l>la materna pietà in lei combattea</l>
<l>col gran timor, che del marito avea.</l>
</lg>
<lg><l>Alfin tutta tremante e tutta mesta,</l>
<l>come chi cosa paventosa faccia,</l>
<l>se ne porta il fanciul ne la foresta,</l>
<l>con tristo core e con dolente faccia,</l>
<l>ed in un verde cespo di ginesta</l>
<l>il pone, il ciel pregando che gli piaccia</l>
<l>far (se possibil è) che meglio avenga</l>
<l>al suo figliuol, che rea morte sostenga.</l>
</lg>
<lg><l>E, dati mille baci al miserello,</l>
<l>disse: – Poi che il destin sì fieri sproni</l>
<l>mi ha al fianco, che mi è forza a caso fello</l>
<l>esporti e qui il ciel vuol ch'io t'abbandoni</l>
<l>pria che ti mangi lupo o stracci augello;</l>
<l>da la tua madre abbi gli ultimi doni</l>
<l>questi pianti, ch'a gli occhi invia dal core</l>
<l>l'incredibil cagion del mio dolore! –</l>
</lg>
<lg><l>E così detto, a casa fe' ritorno,</l>
<l>via più che fusse mai dolente e afflitta,</l>
<l>Pallade, ch'attendea la notte e il giorno,</l>
<l>ch'a Giunon l'opra ria fusse interditta,</l>
<l>perché restasse allor piena di scorno,</l>
<l>se ne scese dal ciel, per strada dritta,</l>
<l>e, tratto il suo fratel fuori d'impaccio,</l>
<l>per lo cielo il portava a casa in braccio.</l>
</lg>
<lg><l>E passando Giunone indi a ventura,</l>
<l>vede ch'in braccio ave il fanciul Minerva,</l>
<l>e, vista la sua nobile figura,</l>
<l>e quel divin, ch'egli nel viso serva,</l>
<l>si ferma alquanto e fatta assai men dura,</l>
<l>quasi si duole d'essergli proterva,</l>
<l>e dice: – Come ha questi Giove padre,</l>
<l>perché Giunon non gli potea esser madre? –</l>
</lg>
<lg><l>Ma volse che nascesse d'adulterio</l>
<l>Giove sì raro figlio del suo seme,</l>
<l>e mi fusser d'eterno vituperio</l>
<l>le doti, che gli diede alte e supreme;</l>
<l>Pallade, che conosce il desiderio</l>
<l>di Giunon, che tra sé tacita geme,</l>
<l>fa tanto, che le mamme del sen tratte</l>
<l>ne porge una al fanciullo e gli dà il latte.</l>
</lg>
<lg><l>Egli, succiando il latte, in guisa strinse</l>
<l>la mamma, alla matrigna, che le venne</l>
<l>la lagrima su l'occhio benché finse</l>
<l>nulla sentire, e' n sé il dolor rattenne;</l>
<l>la fiera ambascia al fin sì la constrinse,</l>
<l>che il suo duro succiar più non sostenne,</l>
<l>e, qual donna, cui d'ira il cor trabocca,</l>
<l>gli trasse la mammella della bocca.</l>
</lg>
<lg><l>Dicendo: – Il fanciull'è più di me saggio,</l>
<l>che matrigna mi sente e men dà il merto,</l>
<l>e ta'degnamente soffro questo oltraggio,</l>
<l>poi che il sentier di offendermi gli ho aperto;</l>
<l>ma, se cortesia adesso usata gli aggio,</l>
<l>se gli ho il mio latte col mio danno offerto,</l>
<l>la piaga curerò con tale empiastro,</l>
<l>che fia noto ad ognun ch'ei m'è figliastro! –</l>
</lg>
<lg><l>Nel trar che de le labra al fanciul fece</l>
<l>Giunon le poppe, il suo latte si sparse,</l>
<l>onde parte del ciel di quello infece,</l>
<l>e' n un momento la via lattea apparse;</l>
<l>d'una goccia, che 'n terra ando', si fece</l>
<l>il giglio e allor così mirabil parse</l>
<l>quel fiore a ognuno e così rara cosa</l>
<l>che il disser di Giunone esser la rosa.</l>
</lg>
<lg><l>Pallade andò a la madre afflitta tanto,</l>
<l>quanto mai donna e con allegra voce,</l>
<l>pon fin le disse: – A le querele, al pianto,</l>
<l>ed al dolor, ch'or sì t'afflige e cuoce,</l>
<l>che fatte ha di Giunone il padre santo</l>
<l>l'insidie vane e da la morte atroce</l>
<l>tolto ha il tuo figlio, del qual su la terra</l>
<l>non fu, né fia il maggior in pace, o'n guerra.</l>
</lg>
<lg><l>E però il sommo padre, ond'egli nacque,</l>
<l>vuol che da te sia con amor notrito,</l>
<l>e che non tema, che se ben sì giacque</l>
<l>egli teco, sia irato il tuo marito;</l>
<l>ma Giunone spietata, cui dispiacque</l>
<l>veder Giove, per te da lei partito,</l>
<l>con modo occulto e disusate guise,</l>
<l>questo vano timor, nel cor ti mise.</l>
</lg>
<lg><l>Per farti a morte espor, com'espost'hai</l>
<l>il figlio, ch'al mondo unico esser deve;</l>
<l>però, poi che l'inganno aperto sai,</l>
<l>non è che più vano timor t'aggreve,</l>
<l>ma dei dar bando al duol, dar bando a i guai,</l>
<l>vivendo lieta questa vita breve! –</l>
<l>E questo detto, nel petto spirolle</l>
<l>virtù, ch'ogni timore indi scacciolle.</l>
</lg>
<lg><l>Qual madre, che vist'abbia la procella</l>
<l>nel tempestoso mar più che mai ria,</l>
<l>ed udita da alcuno abbia novella,</l>
<l>che ne l'onde il figliuol caduto sia,</l>
<l>e, spinta dal dolor, che la flagella,</l>
<l>per vederlo almen morto, al mar s'invia</l>
<l>e, se vivo l'incontra, n'ha tal gioia,</l>
<l>che da sé scaccia ogni dolor e noia.</l>
</lg>
<lg><l>Tal Alcumena, ne l'estrema ambascia,</l>
<l>pensando pur che fusse il figlio estinto,</l>
<l>a l'apparir di Pallade il duol lascia,</l>
<l>tal, che l'affanno è da la gioia vinto;</l>
<l>e poi che de l'error tolt'ha la fascia</l>
<l>che l'avea involta in cieco labirinto,</l>
<l>maraviglia ha che fusse mai sì cieca</l>
<l>che s'inducesse a far opra sì bieca.</l>
</lg>
<lg><l>E riverente disse: – O santa dea,</l>
<l>che mi ti mostra dea l'alta sembianza,</l>
<l>poi che il mio figlio da la morte rea</l>
<l>hai tolto e piena me d'alta speranza,</l>
<l>onde il grave dolor, che mi premea,</l>
<l>fuggito sì è, sì che il gioir si avanza,</l>
<l>prego ch'abbia di me e del figlio cura,</l>
<l>sì che più non ne prema sorte dura. –</l>
</lg>
<lg><l>Soggiunse allor la dea Pallade: – I' sono</l>
<l>al tuo figlio sorella e sto nel cielo,</l>
<l>e mai mortale alcun non abbandono,</l>
<l>che a me ricorra, pien di puro zelo;</l>
<l>però in qualunque caso o tristo o buono,</l>
<l>ch'avrai mentre serai nel fragil velo,</l>
<l>tanto serò sempre a giovarti pronta,</l>
<l>quanto serà Giunon presta a farti onta! –</l>
</lg>
<lg><l>E, questo detto, da Alcumena sparve,</l>
<l>come balen, che tra le nubi splenda,</l>
<l>tanto a la donna l'obligo esser parve</l>
<l>che non sa come par grazia le renda;</l>
<l>ma se sì tosto che la dea l'apparve,</l>
<l>uscì Alcumena de l'ambascia orrenda,</l>
<l>tanto l'empia Giunon dispiacer n'ebbe</l>
<l>che l'ira più, che mai, nel cor le crebbe.</l>
</lg>
<lg><l>E desiando pur che ne morisse</l>
<l>il fanciullo ne' suoi giorni primieri,</l>
<l>cruda e sdegnosa, a la sua morte fisse</l>
<l>tutte le voglie sue, tutti i pensieri;</l>
<l>e, perché il fin del suo desir seguisse,</l>
<l>due serpenti mandò, crudeli e fieri,</l>
<l>ché il fanciullo uccidesser ne la cuna,</l>
<l>e spegnesser così la sua fortuna.</l>
</lg>
<lg><l>Di sangue ambiduo aspersi gli occhi ardenti,</l>
<l>strisciando su il terren, con giri ondosi,</l>
<l>entraro con la testa alta i serpenti,</l>
<l>non orribili men, che minacciosi,</l>
<l>e, le lingue vibrando intorno a i denti,</l>
<l>via più di tutti gli altri venenosi,</l>
<l>empiro ognun d'orror tal col lor fischio,</l>
<l>che a cacciargli nessun si mise a rischio.</l>
</lg>
<lg><l>Ma la tema, che lor per l'ossa scorse,</l>
<l>tosto che ne la stanza i draghi entraro,</l>
<l>fe', che il fanciul non pur nessun soccorse,</l>
<l>ma ne la cuna, a i due serpi il lasciaro;</l>
<l>egli, sì tosto che i serpenti scorse,</l>
<l>e si conobbe senza alcun riparo,</l>
<l>rizzossi e verso lor le mani stese,</l>
<l>ed ardito nel collo ambi gli prese.</l>
</lg>
<lg><l>Essi con lunghi e tortuosi giri,</l>
<l>gli legaro le braccia il ventre e il petto:</l>
<l>Ercol, quantunque questo e quel l'aggiri,</l>
<l>tien l'uno e l'altro fieramente stretto,</l>
<l>né ad alcun d'essi val che si ritiri,</l>
<l>che l'uno e l'altro a stare ivi è costretto</l>
<l>dal fanciullo, che 'n guisa ambi lor strinse,</l>
<l>che con forza incredibile gli estinse.</l>
</lg>
<lg><l>Qual fune, che sia al mansano rivolta</l>
<l>da chi a peso tirar più la rinforza,</l>
<l>se forse (come aviene alcuna volta)</l>
<l>più che regger non può la tira e sforza,</l>
<l>si spezza e resta in un momento sciolta</l>
<l>dal legno, ov'era astretta con gran forza,</l>
<l>tal ciascuro de i draghi allor si sciolse,</l>
<l>poi ch'Ercole la vita ad ambi tolse.</l>
</lg>
<lg><l>Queste d'Ercole fur le prime prove,</l>
<l>così stupende e sì maravigliose,</l>
<l>che ben mostrò ch'era figliuol di Giove,</l>
<l>e che 'n lui gran valore il padre pose;</l>
<l>il qual, veggendo che Giunon con nove</l>
<l>arti, a danno del figlio, gli si oppose,</l>
<l>uscir le fe' sì ogni disegno nullo,</l>
<l>ch'offender nol poté più da fanciullo.</l>
</lg>
<lg><l>Così pervenne al quintodecimo anno,</l>
<l>senza sentir più da Giunone offesa,</l>
<l>la qual tutta però volt'era al danno</l>
<l>del figliastro, da l'odio antico accesa;</l>
<l>e sentiva tra sé angoscioso affanno,</l>
<l>che vana fusse stata ogni sua impresa,</l>
<l>e, dopo tante doglie, anco vedesse</l>
<l>Ercole tal, ch'offender nol potesse.</l>
</lg>
<lg><l>Ma poi che vide ch'ella non potea</l>
<l>i suoi pensier da sé condurre al fine,</l>
<l>perché il marito ognor le si opponea,</l>
<l>ch'ella credea la sorte aver nel crine,</l>
<l>disse: – Poi che non giova a me esser dea,</l>
<l>e non mi vale aver forze divine,</l>
<l>a far che resti morto quel bastardo,</l>
<l>per lo qual d'ira flagro e di sdegno ardo,</l>
</lg>
<lg><l>I' tenterò le forze umane in guisa,</l>
<l>che non le mi potrà Giove impedire,</l>
<l>sì che le cose, che il mio cor divisa</l>
<l>poranno al fin bramato riuscire,</l>
<l>serà la forza d'Ercole conquisa</l>
<l>da Euristeo e ancor che Giove sen' adire,</l>
<l>non dimen non porà far, ch'a più grandi</l>
<l>pericoli, che siano, egli nol mandi.</l>
</lg>
<lg><l>E ben direi, che il mondo isse a riverso,</l>
<l>s'esponendosi questi a ogni periglio,</l>
<l>non rimanesse in un così sommerso,</l>
<l>che non giovasse a lui forza o consiglio,</l>
<l>sia mio marito pur tutto converso</l>
<l>a premer me, a prestar favore al figlio,</l>
<l>spero vederlo giunto ne l'inferno,</l>
<l>ed ivi sepolto ne l'abisso eterno! –</l>
</lg>
<lg><l>Ma pensò in van, che quanto più il superbo</l>
<l>Euristeo gli imponeva duro caso,</l>
<l>per vederlo straziar a nerbo, a nerbo,</l>
<l>ed inanzi al suo di, gire a l'occaso,</l>
<l>egli vinceva ogni periglio acerbo,</l>
<l>ch'ancor che per Giunon fusse rimaso</l>
<l>sotto l'impero altrui, fu sempre invitto,</l>
<l>sì che Euristeo si rose di despitto.</l>
</lg>
<lg><l>Ma perché il figlio suo via più fermasse</l>
<l>il sommo padre, a l'opre illustri e rare,</l>
<l>inanzi, ch'egli a le battaglie entrasse,</l>
<l>e gli potesse Euristeo comandare,</l>
<l>volse, che 'n via solinga egli incontrasse,</l>
<l>due dee, che lui mostrassero d'amare,</l>
<l>Arezia l'una, l'altra Idonia detta,</l>
<l>per veder de le due qual gli diletta.</l>
</lg>
<lg><l>Era la prima d'un aspetto egregio,</l>
<l>di viso grave e di abito demesso,</l>
<l>cui lista non ornava, od alcun fregio,</l>
<l>de la gravità sua segnale espresso;</l>
<l>parea, ch'avesse vanità in dispregio,</l>
<l>e per fermo nel cor s'avesse messo,</l>
<l>di sprezzar tutti i giuochi e i van piaceri,</l>
<l>armata di reali alti pensieri.</l>
</lg>
<lg><l>E le usciva da gli occhi un lume ardente,</l>
<l>atto a spegner viltà ne l'altrui alme,</l>
<l>e d'infiammare ogni ben nata mente</l>
<l>a cercar d'alte imprese altiere palme:</l>
<l>tal, che chi la mirava intentamente,</l>
<l>si sentia alzar da le terrene salme</l>
<l>con l'ali de la gloria e gire illustre</l>
<l>ovunque bagni il mare, od il sol lustre.</l>
</lg>
<lg><l>Girasse costei gli occhi, o i pié movesse,</l>
<l>od in voce spiegasse i suoi concetti,</l>
<l>scorgeansi in lei tutte le lodi impresse,</l>
<l>e s'udivano sol pensieri eletti;</l>
<l>non era cosa in lei, la qual non desse</l>
<l>a le alte menti, a i nobili intelletti</l>
<l>chiaro segno di quella continenza,</l>
<l>che mostrava ad altrui la sua presenza.</l>
</lg>
<lg><l>Tal già vid'io, ne la mia prima etade,</l>
<l>chi con acuto spron mi toccò il fianco,</l>
<l>e, tornandomi l'alma in libertade</l>
<l>dal giogo, sotto il qual i' era già stanco,</l>
<l>mi propose d'onor l'alte contrade,</l>
<l>né mai del suo favor mi venne manco,</l>
<l>insin che non mi vide su la via,</l>
<l>che a la strada d'onor gli animi invia.</l>
</lg>
<lg><l>Era Idonia a costei tutta contraria</l>
<l>nel vestir, ne l'aspetto, e ne i sembianti,</l>
<l>perché lasciva si mostrava in aria,</l>
<l>come fusse tra un stuol di vani amanti;</l>
<l>il crine avea, qual ha chi il lega e varia</l>
<l>con ghirlanda di perle o di diamanti,</l>
<l>gliele pingeano in mille e dolci nodi</l>
<l>varii fiori contesti in varii modi.</l>
</lg>
<lg><l>Tal quando scalda al toro ambe le corna</l>
<l>con la virtù de' suoi bei raggi il sole,</l>
<l>la vaga primavera a noi ritorna,</l>
<l>coronata di rose e di viole,</l>
<l>onde se ne riman la terra adorna,</l>
<l>e par che amor con l'arco teso vole,</l>
<l>e scotendo veloce in aria l'ali,</l>
<l>scocchi, ne' cori uman, gli aurati strali.</l>
</lg>
<lg><l>Le pendevan due gemme da l'orecchie</l>
<l>di molto prezzo, a maraviglia belle,</l>
<l>la fronte è qual la sua vede ne' specchi</l>
<l>Vener, che avanza in ciel tutte le stelle:</l>
<l>gli occhi, in cui leggiadria par che si specchi,</l>
<l>sono d'ardente amor chiare facelle,</l>
<l>onde escono sì accese e vivi lampi,</l>
<l>ch'a mirargli, ogni cor par che si avampi.</l>
</lg>
<lg><l>Sembran rose le guancie e bianca neve,</l>
<l>fuor de la lor natura, insieme accolte,</l>
<l>overo un bel coton candido e lieve,</l>
<l>ch'abbia vermiglie macchie in sé raccolte:</l>
<l>queste divide, con un spazio breve,</l>
<l>il non gibuto naso, che le molte</l>
<l>bellezze, che in lei son, via maggior face,</l>
<l>sì ben con l'altre parti si conface.</l>
</lg>
<lg><l>Paion le labbra due rubini accesi,</l>
<l>e sembran perle elette i bianchi denti,</l>
<l>ond'escono talor risi cortesi,</l>
<l>e voci piene di lascivi accenti,</l>
<l>voci da far restar conquisi e presi</l>
<l>i cor più crudi e le più dure menti;</l>
<l>non credo che sirena alcuna sia,</l>
<l>ch'abbia voce sì piena d'armonia.</l>
</lg>
<lg><l>Il mento, il collo e le vicine parti,</l>
<l>che la veste ad altrui veder non vieta,</l>
<l>son tali che i pittor, con le lor arti,</l>
<l>non porian gire a sì perfetta meta:</l>
<l>par che in costei natura abbia cosparti</l>
<l>tutti gli studi suoi, che vada lieta</l>
<l>d'Idonia più che di tutte le donne,</l>
<l>in cui, quant'esser può beltà.s'indonne.</l>
</lg>
<lg><l>L'abito altier d'un bel drappo sottile,</l>
<l>che copre quelle care e belle membra,</l>
<l>la face comparer così gentile,</l>
<l>ch'Ercole, più di sé non si rimembra,</l>
<l>e qualunque altra donna gli par vile,</l>
<l>per questa, che celeste dea gli sembra,</l>
<l>tal che da lei non move occhi, né ciglia,</l>
<l>tutto pien di stupor di maraviglia.</l>
</lg>
<lg><l>E come avea lodato in suo concetto</l>
<l>e la fronte e la bocca, e 'l petto e gli occhi</l>
<l>così loda le man, le braccia e il petto,</l>
<l>e crede ch'ogni ben indi trabocchi;</l>
<l>pargli che inusitato, alto diletto</l>
<l>nel contemplar costei, nel cor gli fiocchi,</l>
<l>e, s'alcuno di lei gode, gli è aviso,</l>
<l>che provi del piacer del paradiso.</l>
</lg>
<lg><l>Qual ne la selva suol cacciato cervo,</l>
<l>s'una vitella incontra per sciagura,</l>
<l>fermarsi a rimirarla ed al protervo</l>
<l>suo caso non pensar, né averne cura,</l>
<l>tal Ercole, d'Idonia fatto servo,</l>
<l>poco di sé, né d'altro più si cura,</l>
<l>ma intento a contemplar la sua bellezza,</l>
<l>ciò che prima prezzò, tutto disprezza.</l>
</lg>
<lg><l>E prega che gli sia sì largo il cielo,</l>
<l>che Idonia a suoi desir non sia nemica;</l>
<l>ma, come arde per lei d'ardente zelo,</l>
<l>così a le voglie sue la trovi amica;</l>
<l>né le giovi alternare il caldo e il gelo,</l>
<l>per volersi mostrar saggia e pudica,</l>
<l>ma, come umil gli si dimostra in faccia,</l>
<l>così a lui sol piacer non le dispiaccia.</l>
</lg>
<lg><l>E qual serebbe quei ch'avesse, come</l>
<l>Ercole avea, caldi gli sproni al fianco,</l>
<l>ch'al bel viso, a i begl'occhi, a l'auree chiome</l>
<l>al petto, più ch'avorio e neve bianco,</l>
<l>a quelle acerbe e morbidette pome,</l>
<l>da far ogni valor rimaner manco,</l>
<l>tutto d'inestinguibil foco acceso,</l>
<l>non si fusse prigion subito reso?</l>
</lg>
<lg><l>Idoma, che conosce il buon Alcide</l>
<l>preso sì che da lei gli occhi non parte,</l>
<l>tutta lasciva il mira e poi sorride,</l>
<l>e 'n volger gli occhi in lui, pone grande arte;</l>
<l>e con la bianca man, che gli divide</l>
<l>per mezzo il cor, del sen gli scopre parte,</l>
<l>perché, al mirar de le bianche mammelle,</l>
<l>s'accendessero in lui mille fiammelle.</l>
</lg>
<lg><l>Non crediate, signor, che qui Giunone</l>
<l>se ne rimanga neghittosa e lenta:</l>
<l>ella ogni ingegno ed ogni studio pone,</l>
<l>perché ad Idonia il giovane consenta,</l>
<l>e tratto da quel, ch'ella gli propone,</l>
<l>la segua, e ogni virtù resti in lui spenta;</l>
<l>e però face che, quanta unqua in opra</l>
<l>industria Idonia pose, ivi s'adopra.</l>
</lg>
<lg><l>Volea Giunon più tosto, che ne gli agi</l>
<l>fusse Ercol visso e ne' diletti insani</l>
<l>seguitando la vita de i malvagi,</l>
<l>che seguon solo i desideri vani,</l>
<l>ch'egli, con le fatiche e co i disagi</l>
<l>sormontasse in virtute i cori umani;</l>
<l>e però dava a Idonia ogni soccorso,</l>
<l>per impedirgli de la gloria il corso.</l>
</lg>
<lg><l>Poscia ch'a Idonia par ch'Ercol così arda,</l>
<l>che spegner non si possa in lui l'ardore,</l>
<l>l'opra, che far devea più non ritarda,</l>
<l>e a dir gli comincia: – Alto signore,</l>
<l>se la vostra bontà bene riguarda</l>
<l>al gir de i giorni, al trappassar de l'ore,</l>
<l>vedrà, che uomo questa vita breve</l>
<l>in gioia ed in piacer spender sol deve.</l>
</lg>
<lg><l>E molto più, quando i più giovani anni</l>
<l>fioriscon ne l'april de l'età altrui,</l>
<l>e tengo poco saggio un, che s'affanni</l>
<l>in simil tempo e tal sareste vui,</l>
<l>se voleste al piacer prepor gli affanni,</l>
<l>de' quai nemica anch'io mai sempre fui,</l>
<l>perché mi par, che sol nel mondo viva</l>
<l>chi il piacer segue e il travagliarsi schiva.</l>
</lg>
<lg><l>Però, perché la giovanezza vostra</l>
<l>lieto godiate, sciolto da ogni noia,</l>
<l>in questo loco ora mi vi son mostra,</l>
<l>per sottrarvi al doloro e darvi gioia:</l>
<l>gioia, che col piacer divino giostra,</l>
<l>e non lascia giamai, che ne l'uom moia</l>
<l>quel grato ed ineffabile piacere,</l>
<l>che sol da me può mortal uomo avere.</l>
</lg>
<lg><l>Compagni avrete meco e feste e risi,</l>
<l>canti, suoni, piacer giuochi suavi,</l>
<l>le stanze, che parranno paradisi,</l>
<l>ove nulla giamai fia, che vi aggravi,</l>
<l>ché saranno da voi sempre divisi</l>
<l>foschi pensier, doglie angosciose e gravi,</l>
<l>e sempre vi faran debiti onori</l>
<l>le grazie, giunte a pargoletti amori.</l>
</lg>
<lg><l>Ed io, senza la qual nulla mai fia</l>
<l>di grato, in terra o di suave in cielo,</l>
<l>con dolce e con piacevol compagnia,</l>
<l>serò con voi, piena d'ardente zelo,</l>
<l>voi serete il mio cor, l'anima mia;</l>
<l>né mai mi vi torran caldo, né gelo,</l>
<l>e ce ne goderem contenti insieme,</l>
<l>tra' bei giuochi d'amor, pieni di speme.</l>
</lg>
<lg><l>E quando, signor mio, vi piaccia questo</l>
<l>come piacer vi dee, volgete i passi</l>
<l>a questa piana via veloce e presto</l>
<l>onde a quel gran piacer, a quel ben vassi;</l>
<l>al quale i' vi ho, con le mie voci, desto,</l>
<l>ove ciascun di noi lieto starassi</l>
<l>a corre il fior di questa vita e il frutto</l>
<l>senza sentir giamai doglia, né lutto.</l>
</lg>
<lg><l>Ercole stava a queste voci intento,</l>
<l>come fusse un fanciul sotto la mamma,</l>
<l>e lo spirto virile avea sì spento,</l>
<l>che non vivea più in lui di valor dramma;</l>
<l>e il pungea van desir d'esser contento</l>
<l>a cercar refrigerio a la sua fiamma,</l>
<l>seguendo Idonia e trappassarsi il tempo</l>
<l>con lei, tra que' piacer, di tempo in tempo.</l>
</lg>
<lg><l>Come madre, che il figlio passar veggia</l>
<l>da la strada d'onore al camin torto,</l>
<l>che con amor lo sferzi ed il correggia,</l>
<l>e cerchi di condurlo a sicur porto</l>
<l>in questo mare, in cui così vaneggia</l>
<l>la gioventù, che s'aura di conforto</l>
<l>amorevole e saggio non l'aita,</l>
<l>tra gli scogli, nel mar, esce di vita.</l>
</lg>
<lg><l>Tal Arezia, la cauta, che s'accorge</l>
<l>del pericolo grave, in cui questi era,</l>
<l>perché la via non prenda, a cui lo scorge</l>
<l>Idonia, e 'n lui tutto 'l valor non pera;</l>
<l>aita senza indugio alcun gli porge,</l>
<l>e con dir grave e con faccia severa,</l>
<l>con cui ogni bell'alma al ben allice,</l>
<l>incontro gli si face e così dice:</l>
</lg>
<lg><l>– Ove lasci guidarti, o caro figlio,</l>
<l>a vana speme, di van gaudio piena?</l>
<l>Deh non conosci che il costei consiglio</l>
<l>al tuo palese mal cieco ti mena?</l>
<l>E che non pur non ti trae di periglio,</l>
<l>ma ti pone in dolore e pone in pena?</l>
<l>E così spegne il tuo natio valore,</l>
<l>che non saprai mai più ciò che sia onore?</l>
</lg>
<lg><l>Averrà a te, quel ch'a l'augel, ch'ascolta</l>
<l>il suon bugiardo, ch'al suo mal l'induce,</l>
<l>s'a seguitare avrai la mente volta</l>
<l>costei, ch'esser vorrebbe or la tua duce:</l>
<l>ché come al finto suon l'augel si volta,</l>
<l>né vede ove il gioir falso il conduce,</l>
<l>pria che sia preso, così tu sarai,</l>
<l>ove pensi gioir, posto tra i guai.</l>
</lg>
<lg><l>Onde ella, che ben sa, come la informe</l>
<l>brutezza, che non ave in terra pare,</l>
<l>perché tu non la scorga sì deforme,</l>
<l>e per ciò non la voglia seguitare:</l>
<l>sotto foggie mentite e finte forme</l>
<l>oggi ti s'è venuta a dimostrare,</l>
<l>e ti ha promesso dar, quel che non ave,</l>
<l>con felice gioir, vita suave.</l>
</lg>
<lg><l>Ma non sì lieve folta nebbia fugge</l>
<l>a lo spirar d'impetüoso vento</l>
<l>come al ver si dilegua e si distrugge</l>
<l>il van piacere, al quale or sei sì intento:</l>
<l>fuggi l'ombra crudel, figlio, ch'adugge</l>
<l>sì il seme di virtù che il tiene spento,</l>
<l>acciò ch'al fin di te non ti vergogni,</l>
<l>veggendoti abbracciar fumi, ombre e sogni.</l>
</lg>
<lg><l>Ché così tosto che tu aprirai gli occhi</l>
<l>(il che indugiar però non potrà molto)</l>
<l>chiaro vedrai che tra' diletti sciocchi,</l>
<l>t'avrà, con sue lusinghe, Idonia involto;</l>
<l>e che, per quanta gioia indi in te fiocchi,</l>
<l>serai tra vanità vivo sepolto</l>
<l>e morto a quella vita, la qual face</l>
<l>che, quanto Idonia dà, tutto dispiace.</l>
</lg>
<lg><l>Ché i risi, i giuochi, le allegrezze, i canti,</l>
<l>e quanto di piacer da costei viene,</l>
<l>tutto si muta al fine in doglia, in pianti,</l>
<l>qualora il buon giudicio al ver s'attiene.</l>
<l>Né pur piacer non son, ma sono tanti</l>
<l>nemici, ch'ella intorno ad altrui tiene,</l>
<l>che menan l'uomo a diroccati greppi,</l>
<l>o che l'hanno pregion sempre ne' ceppi.</l>
</lg>
<lg><l>E questa sua beltà, ch'or sì ti giova,</l>
<l>qualor da gli occhi avrai tolta la benda,</l>
<l>sì che tu scorga, a manifesta prova,</l>
<l>quant'è sozza costei, quant'ella offenda</l>
<l>ciascun, che sotto il suo poter si trova,</l>
<l>vorrò, che chiaramente tu comprenda,</l>
<l>che la madre ella è sol di tutto il male,</l>
<l>che prova l'uomo in questa vita frale.</l>
</lg>
<lg><l>Però meglio ti fia, per altro calle,</l>
<l>di più onesto sudor tutto bagnarti</l>
<l>e volgere a costei ratto le spalle,</l>
<l>che di te stesso fuor cerca di trarti;</l>
<l>e seguire il camin, che mai non falle</l>
<l>con studi via miglior, con miglior arti,</l>
<l>se brami, come spirto nobil brama,</l>
<l>con singolare onore, eterna fama.</l>
</lg>
<lg><l>Dura ti parerà la strada ed erta,</l>
<l>al primo entrar, ma poi che serai giunto</l>
<l>al sommo, troverai la via sì aperta</l>
<l>che non te n'averai da doler punto;</l>
<l>gloria, mercé de le buone opre certa,</l>
<l>e 'l vero onore a lei sempre congiunto,</l>
<l>ti accorranno con faccia così amica,</l>
<l>che ti fia ristorata ogni fatica.</l>
</lg>
<lg><l>Perché un piacer continuo, una dolcezza,</l>
<l>cui par non è tra quanto mira il sole,</l>
<l>proverai sempre su la molle altezza</l>
<l>del loco, ove nessun giamai si duole;</l>
<l>beato quegli, che tal bene apprezza,</l>
<l>e non da orecchie a le costei parole,</l>
<l>che, con promesse false, in dure pene</l>
<l>lascia color, che par ch'ella invii al bene! –</l>
</lg>
<lg><l>E, questo detto, gli mostrò con mano</l>
<l>un erto, faticoso e duro colle,</l>
<l>che sul giogo tenea un ben colto piano,</l>
<l>tutto pien di fioretti e d'erba molle;</l>
<l>ove la gloria, con sembiante umano,</l>
<l>tesse corone a chi colà s'estolle,</l>
<l>d'edre, d'allori e di onorati mirti,</l>
<l>pregio immortale a' più felici spirti.</l>
</lg>
<lg><l>E dice: – Ecco la strada che tu dei</l>
<l>seguir con fermo passo e lasciar l'ozio;</l>
<l>l'ozio che di pensier malvagi e rei</l>
<l>empie chi si riman senza negozio,</l>
<l>per questa andando porti fra gli dei</l>
<l>ti poi agevolmente ed io t'assozio</l>
<l>ora Carteria, per compagnia fida,</l>
<l>che nel camin ti fia continua guida.</l>
</lg>
<lg><l>Quivi la bella Astrea, quivi Frognisa,</l>
<l>e la bell'Andria, con Sofrosignia,</l>
<l>e Pisti, da cui mai non è divisa</l>
<l>l'accesa di divin foco Agapia,</l>
<l>e quella, che non vien mai meno, Elpisa,</l>
<l>ti terranno continua compagnia,</l>
<l>ne le quali vedrai altra beltade</l>
<l>che quella di costei, che qual fior cade.</l>
</lg>
<lg><l>E come nel profondo oblio sommerso</l>
<l>Idonia ti terrebbe eternamente,</l>
<l>così chiaro anderà, per ogni verso,</l>
<l>per queste il nome tuo di gente, in gente;</l>
<l>morte, che vince e doma l'universo,</l>
<l>fia da te vinta, ne l'edace dente</l>
<l>del tempo temerai, ma illustre e chiaro</l>
<l>con l'immortalitate andrai a paro.</l>
</lg>
<lg><l>Resta adunque figliuol, che di ciò degno</l>
<l>ti mostri e che il valor tuo tutto adopre</l>
<l>in cose di valor, di chiaro ingegno,</l>
<l>in cui sol la virtù vera si scuopre;</l>
<l>quanto darai di ciò più espresso segno,</l>
<l>tanto più mercé degna avrai de l'opre:</l>
<l>armati, adunque, a gli onorati pregi,</l>
<l>acciò che il nome tuo sempre si pregi! –</l>
</lg>
<lg><l>Qual pellegrin, cui giunto abbia l'oscuro</l>
<l>de la profonda notte in folto bosco,</l>
<l>che, benché sia il camin noioso e duro,</l>
<l>il segue non dimen per l'aer fosco,</l>
<l>e, pensando seguir sentier sicuro,</l>
<l>se ne va al precipizio come losco,</l>
<l>ma poi ch'appar la luce e chiaro il vede,</l>
<l>tosto indi volge a via sicura il piede.</l>
</lg>
<lg><l>Tal Ercol desio a detti gravi e saggi</l>
<l>d'Arezia, l'error suo tosto comprende,</l>
<l>ed il cor volge a que' santi viaggi,</l>
<l>e sprezza Idonia e sé ad Arezia rende;</l>
<l>drizza ella in lui de' suoi vivi occhi i raggi,</l>
<l>e di desio d'onor l'alma gli incende:</l>
<l>egli al piacer prepone le fatiche</l>
<l>che fan l'alme gentili a onor amiche.</l>
</lg>
<lg><l>Come colui, cui d'improviso arriva</l>
<l>quando pensava più d'esser felice,</l>
<l>cosa, che de la speme in tutto il priva,</l>
<l>e il face più d'ognun tristo, infelice,</l>
<l>da gli occhi versa lagrimosa riva,</l>
<l>e la sorte, e il destin suo maledice,</l>
<l>tal Idonia riman dolente e mesta,</l>
<l>poi che 'n forza ad Arezia, Ercol sì resta.</l>
</lg>
<lg><l>E di duol piena e di disdegno acerbo,</l>
<l>crollando il capo, se ne va crucciosa,</l>
<l>e da sé dice, con parlar superbo:</l>
<l>– Mostrisi altiera Arezia ed orgogliosa,</l>
<l>a miglior tempo le mie forze serbo,</l>
<l>per restar di costui vittoriosa,</l>
<l>mal grado di costei ch'or si presume,</l>
<l>che non debba Ercol mai mutar costume.</l>
</lg>
<lg><l>Immerso il terrò allor sì nel diletto,</l>
<l>tra lascivie d'amor, con dolci ciancie,</l>
<l>che, quanto di virile avrà nel petto,</l>
<l>tolto gli fia da due polite guancie:</l>
<l>né gli gioverà forza od intelletto,</l>
<l>o d'esser visso ognor tra spade e lancie,</l>
<l>perché allor non preponga il seguitarme</l>
<l>al valore, a l'ardire, al senno, a l'arme.</l>
</lg>
<lg><l>Ercol fermato a le prodezze nove! –</l>
<l>Al cielo Arezia se ne poggia altiera</l>
<l>e il valor del figliuolo apporta a Giove,</l>
<l>dicendogli che d'esso ogni ben spera;</l>
<l>egli si allegra e sovra il figlio piove</l>
<l>senno e valor da la superna spera,</l>
<l>e sì gli accende a l'alte imprese l'alma,</l>
<l>che brama d'ogni onor tener la palma.</l>
</lg>
<lg><l>Come fiero leon, cui lunga fame</l>
<l>stimulat'abbia, brama che gli vegna</l>
<l>fiera, onde saziar possa le gran brame,</l>
<l>e a la salute sua ratto sovegna,</l>
<l>tal par ch'Alcide sol desire e brame,</l>
<l>che qualche bella occasion gli avegna,</l>
<l>che poi, che di virtù fatt'è mancipio,</l>
<l>dar possa a belle imprese alto principio.</l>
</lg>
<lg><l>Gli par che quei che fur famosi in terra,</l>
<l>e per gli fatti lor di gloria degni,</l>
<l>abbiano sì occupato in pace e 'n guerra</l>
<l>ogni loco d'onor, che 'n van disegni</l>
<l>di potergli agguagliare e sì l'afferra</l>
<l>questo pensier, che par che si disdegni</l>
<l>notte e dì seco, che sia a tempo nato,</l>
<l>che quanto d'onor è, trovi occupato.</l>
</lg>
<lg><l>E dice talor seco: – Or che mi giova</l>
<l>questo desio d'onor, che il cor mi preme,</l>
<l>se per me cosa alcuna non si trova</l>
<l>che di salire in pregio mi dia speme,</l>
<l>sì ch'io possa agguagliar, con qualche prova,</l>
<l>quei, che col senno e con le forze estreme,</l>
<l>tal onore acquistato hanno e tal gloria,</l>
<l>che eterna fia di lor qua giù memoria? –</l>
</lg>
<lg><l>Or mentre teme non trovar Alcide</l>
<l>impresa degna d'immortale onore,</l>
<l>Giunon, che del figliastro il pensier vide,</l>
<l>restò piena d'invidia e di dolore;</l>
<l>e qual chi ogni pietà da sé divide,</l>
<l>e volta a danni altrui la mente e il core,</l>
<l>brama morto vederlo o in stato tale</l>
<l>che non si trovi al suo martire uguale.</l>
</lg>
<lg><l>Io non mi so pensar, come esser possa</l>
<l>che 'n dea del cielo, odio sì acerbo regni,</l>
<l>ond'abbia la pietà sì da sé scossa,</l>
<l>che nuocere a innocente uomo s'ingegni;</l>
<l>ma l'ha ad odio e a furor tutta commossa</l>
<l>la grave gelosia piena di sdegni,</l>
<l>che cruda più d'ogn'aspe fa la donna,</l>
<l>ne l'alma de la quale ella s'indonna.</l>
</lg>
<lg><l>E seco dice: – S'ha peccato il padre,</l>
<l>io ne darò tal penitenza al figlio,</l>
<l>ché non pur l'impudica e trista madre</l>
<l>stringerà per dolor le labbra e il ciglio:</l>
<l>ma Giove, ancor tra le celesti squadre,</l>
<l>tal duol n'avrà che muterà consiglio,</l>
<l>e vedrà chiaro quel che importi avere</l>
<l>altre donne più a cor, che le mogliere. –</l>
</lg>
<lg><l>In tanto nel Teumeso apparve cosa</l>
<l>ch'ad Ercol fu, non men ch'a Giunon, cara</l>
<l>a lui, perché gli par che gloriosa</l>
<l>impresa sia, via più d'ogn'altra e rara</l>
<l>a Giunon, perché pensa ch'angosciosa</l>
<l>pena indi egli aver debba o morte amara;</l>
<l>ne l'altro avrete quel, ch'avenne a punto,</l>
<l>ch'al fine i' son di questo canto giunto.</l></lg></div1>

<div1><head>II</head>

<lg><l>Vera virtù, che nobile cor desti,</l>
<l>sì valoroso a le forti opre il face,</l>
<l>che bisogno non ha, ch'altri molesti,</l>
<l>perch'egli vada a i fatti egregi audace,</l>
<l>che gli spirti gli tiene e i sensi desti</l>
<l>alto desir, che fa che sol gli piace</l>
<l>il travagliarsi in aventure nove,</l>
<l>ove speme di gloria e d'onor trove.</l>
</lg>
<lg><l>Però non così tosto si discopre</l>
<l>cosa, onde il suo desio possa adempire,</l>
<l>che non dimostri, ch'egli entro a sé copre</l>
<l>di lodevoli imprese alto desire;</l>
<l>e se ben faticose e dure l'opre</l>
<l>sono, onde gloria speri conseguire,</l>
<l>ogni periglio, ogni fatica sprezza,</l>
<l>vago solo d'onor, vago d'altezza.</l>
</lg>
<lg><l>Ché sa, ch'i casi gravi e le fatiche</l>
<l>e tutto quel che il vil ozio consume,</l>
<l>a l'alme di virtù, d'onore amiche</l>
<l>sono come vivace e chiaro lume:</l>
<l>non men ch'al vero onor siano nemiche</l>
<l>la gola, il sonno e le oziose piume,</l>
<l>ch'ove quelle fan l'uom simile a Dio,</l>
<l>queste l'attuffan ne l'eterno oblio.</l>
</lg>
<lg><l>Il qual più abborre un animo virile,</l>
<l>che ogni strazio, crudel, ch'ogn'aspra sorte,</l>
<l>però che tiene, ch'una vita vile</l>
<l>odiosa sia più, che dura morte,</l>
<l>e ogni eccellente cosa avrebbe a vile</l>
<l>un'alma valorosa ed un cor forte,</l>
<l>qualor non desse, bisognando, segno</l>
<l>ch'egli fusse di lei, per virtù, degno.</l>
</lg>
<lg><l>E chi questo non sa, signor, si specchi</l>
<l>ne la virtù de l'eccellenza vostra,</l>
<l>che tra quanti fur mai giovani e vecchi,</l>
<l>e ne l'antica etade e ne la nostra,</l>
<l>non troverà chi più l'alma apparecchi</l>
<l>a quello, onde il valor suo l'uom dimostra,</l>
<l>di voi, cui sempre sta acceso nel core</l>
<l>vivo desio di sempiterno onore.</l>
</lg>
<lg><l>Né cosa è sotto il cerchio de la luna,</l>
<l>o sì noiosa o sì strana aventura,</l>
<l>se ben le annoverassi ad una, ad una,</l>
<l>che vi paresse faticosa o dura;</l>
<l>qualor deveste contra la fortuna</l>
<l>il valor dimostrar, che vi assicura</l>
<l>contra ogni caso ed ogni stran periglio,</l>
<l>non men che faccia il senno, od il consiglio.</l>
</lg>
<lg><l>Dunque, tornando a la mia istoria prima,</l>
<l>dico, che mentre Ercol desire avea</l>
<l>di far cose di pregio e di gran stima,</l>
<l>uguali al gran valor che l'accendea,</l>
<l>e giva, col pensier di clima, in clima,</l>
<l>scorrendo se trovar cosa potea,</l>
<l>che lo servasse da l'ignobil plebe,</l>
<l>poco lontana la trovò da Tebe.</l>
</lg>
<lg><l>Perché un leon da le teumese selve,</l>
<l>il maggior, ch'unqua l'Etiopia desse,</l>
<l>apparve tal ch'a le più fiere belve,</l>
<l>facea timor, né alcuno era ch'avesse</l>
<l>ardir di andargli contra, ancor che velve</l>
<l>ognun mostrandol da lontan dicesse,</l>
<l>onde le fiere e la vicina gente</l>
<l>squarciava ora con l'unghia, ora col dente.</l>
</lg>
<lg><l>Mentre la fiera d'ogni intorno corre</l>
<l>tutto il paese e fa danno a le ville,</l>
<l>Ercol, che l'ozio e la pigrizia abborre,</l>
<l>e di desio d'onor par, che sfaville,</l>
<l>lasciata Tebe, la Beozia scorre</l>
<l>da l'apparir del sol, sino a le squille,</l>
<l>e a casa di un pastor, che benign'era,</l>
<l>al tramontar del sol, giunse una sera.</l>
</lg>
<lg><l>Questi, tosto che vide il giovanetto</l>
<l>d'alta presenza e di sembiante altiero,</l>
<l>imaginossi che chiudesse in petto</l>
<l>di singolar virtù nobil pensiero;</l>
<l>onde il condusse sotto il pover tetto,</l>
<l>e gli disse: – Signor, male i' mi spero</l>
<l>potervi accorre ne l'albergo nostro</l>
<l>povero e vil secondo il merto vostro.</l>
</lg>
<lg><l>Ma quello, che potrassi da noi fare,</l>
<l>tutto fatto serà, per farvi onore! –</l>
<l>Ercole non mancò di ringraziare</l>
<l>di tanta cortesia, il gentil pastore;</l>
<l>la moglie gli apparecchia da mangiare,</l>
<l>e con tal viso e con sì lieto core</l>
<l>il pane, il vino e quel che vi è dispensa,</l>
<l>che val ciò più d'ogni superba mensa.</l>
</lg>
<lg><l>Così ebbe forse allor non men cortese</l>
<l>in Frigia Bauci e il giusto Filemone,</l>
<l>Giove, quando dal ciel col figlio scese,</l>
<l>sotto sembianza di morta persone;</l>
<l>e lor del merto tal mercede rese,</l>
<l>che mutò in tempio l'umil lor magione,</l>
<l>ed ambi lor converse in verdi piante,</l>
<l>in testimon de le lor opre sante.</l>
</lg>
<lg><l>Ne la capanna era una pastorella,</l>
<l>vaga di viso e di fatezze grate,</l>
<l>tutta vezzosa e tutta vaga e snella,</l>
<l>nel primo fior de la sua verde etate,</l>
<l>la qual non meno amava, che sorella,</l>
<l>l'altra, che le vivande ha dispensate:</l>
<l>costei, guatando Alcide, a poco, a poco,</l>
<l>s'infiammò tutta d'amoroso foco.</l>
</lg>
<lg><l>Ch'ancor che fusse di severo aspetto</l>
<l>Ercole, non avea però diviso</l>
<l>così il benigno ed il gentil dal petto,</l>
<l>ché chiaro segno non ne desse il viso;</l>
<l>e non pur nel sembiante, ma in effetto</l>
<l>tal conoscer faceasi, onde conquiso</l>
<l>mentre servia, ne le povere case</l>
<l>a quella pastorella il cor rimase.</l>
</lg>
<lg><l>Onde or gli dà con la compagna bere,</l>
<l>or gli leva dinanzi i vasi vuoti,</l>
<l>gli si pon di rimpetto ora a sedere,</l>
<l>perché nel viso suo le fiamme noti,</l>
<l>e mirandolo, il prega col tacere</l>
<l>ch'i suoi caldi desir non vadan vuoti:</l>
<l>talora gli occhi abbassa e poi sospira,</l>
<l>e guarda accortamente s'ei la mira.</l>
</lg>
<lg><l>Amor, ahi quanto è più, ch'altri non crede,</l>
<l>la tua fiamma vivace al mondo immensa?</l>
<l>Quanto spesso dal foco tuo si vede</l>
<l>arder tal, che di ciò punto non pensa?</l>
<l>Ché benché avampi, pria non se n'avede,</l>
<l>che 'n cener volto è da la fiamma accensa,</l>
<l>e fede ora ne fa, per chiara prova,</l>
<l>costei, che il foco tuo sì ardente prova.</l>
</lg>
<lg><l>La qual semplice e rozza e sol avezza</l>
<l>a pascer greggie per gli erbosi prati,</l>
<l>senza d'Ercole avere altra contezza,</l>
<l>ave gli spirti suoi tutti infiammati:</l>
<l>e lui solo desia, lui solo apprezza,</l>
<l>ed in lui solo ha i suoi pensier fermati,</l>
<l>e tanto sente ben, quanto gli occhi ave</l>
<l>intenti in lui, c'ha del suo cor la chiave.</l>
</lg>
<lg><l>Ché ben che vegga la sua sorte indegna</l>
<l>di sì grand'uom, pur seco si confida,</l>
<l>che far la debba amor di suo amor degna,</l>
<l>poscia ch'egli ad amar Ercol l'è guida;</l>
<l>Ercol, che nel suo core altro disegna,</l>
<l>non mira s'ella pianga o s'ella rida,</l>
<l>ma poi che cenat'ebbe, al pastor disse</l>
<l>qual fusse la cagion ch'errando gisse.</l>
</lg>
<lg><l>E come sol qualche aventura brama,</l>
<l>con la qual giovar possa a l'uman stuolo,</l>
<l>e ch'i pericoli e le fatiche ama,</l>
<l>per levarsi, ad altrui giovando, a volo,</l>
<l>e che compagno alcun seco non chiama,</l>
<l>perché vuol che l'onor sia di lui solo,</l>
<l>ed il prega, se inteso ha in que' paesi</l>
<l>cosa degna di lui, gliele palesi.</l>
</lg>
<lg><l>Il pastor, cui non era anco a l'orecchio</l>
<l>venuto il suon de la ruina grande,</l>
<l>dice che caso alcun novo, né vecchio,</l>
<l>non sapea, di lui degno, in quelle bande;</l>
<l>or mentre tra lor parlano, ecco un vecchio</l>
<l>che, grida dolorose a l'aria spande,</l>
<l>e spronando un roncino, a sciolto corso,</l>
<l>dolente a Tebe va a chieder soccorso.</l>
</lg>
<lg><l>A la dolente voce, al gran lamento</l>
<l>del lagrimoso vecchio, escono fuore,</l>
<l>ed il fermano e il pregan che contento</l>
<l>sia di dir la cagion del suo dolore:</l>
<l>si ferma il vecchio, ma il crudo spavento</l>
<l>par che così l'affliga e sì l'accore,</l>
<l>e dal timor la lingua abbia sì offesa,</l>
<l>che non possa dir cosa che sia intesa.</l>
</lg>
<lg><l>Qual lepre, che per fior vermigli e bianchi</l>
<l>fuggita sia dal can che la seguia,</l>
<l>che buona pezza ansando batte i fianchi,</l>
<l>e per la tema e per la lunga via,</l>
<l>gli spiriti vitali ha così stanchi,</l>
<l>che non sente se morta o viva sia,</l>
<l>e le par sempre avere il cane adosso,</l>
<l>che la squarzi e la rompa d'osso in osso.</l>
</lg>
<lg><l>Tal questo vecchio, come avesse appresso</l>
<l>la fiera che d'ognun strazio facea,</l>
<l>(benché lontan) temea d'esser sì oppresso</l>
<l>da' denti suoi che dir nulla potea;</l>
<l>ma, poi che gli ebbe in cor tanto ardir messo</l>
<l>Ercole ed il pastor, che la sua rea</l>
<l>sorte poté spiegar, disse che tutto</l>
<l>dal leone il paese era distrutto.</l>
</lg>
<lg><l>E disse che credeva che l'inferno</l>
<l>non avesse in sé mostro a quello uguale,</l>
<l>se ben venisse a noi, dal lago Averno,</l>
<l>de le tre, la peggior furia infernale.</l>
<l>Però che quel leon aveva a scherno</l>
<l>la forza di qualunque altro animale</l>
<l>e che non era de le fiere sazio,</l>
<l>ma de gli uomini fea spietato strazio.</l>
</lg>
<lg><l>E ch'ancor che si fusse contra il fello</l>
<l>di sassi armata buona gente e d'aste,</l>
<l>egli uccidendo or questo ed ora quello,</l>
<l>fatt'ha, ch'alcun non vi è chi gli contraste;</l>
<l>perché abbandona ognuno il proprio ostello,</l>
<l>e il lascia a lui, che sel consumi e guaste,</l>
<l>più tosto che provar l'unghie ed i denti,</l>
<l>che tanti fatti n'han tristi e dolenti.</l>
</lg>
<lg><l>E che per questo egli sì andava a Tebe</l>
<l>velocissimamente a più potere,</l>
<l>per far sapere a i padri ed a la plebe</l>
<l>quanto di bestia tal debban temere;</l>
<l>la quale anco non ha l'unghia o il dente bebe,</l>
<l>benché d'uomini uccise abbia le schiere,</l>
<l>e che pericol vi è ch'a' passi sciolti,</l>
<l>contra il popol teban non si rivolti.</l>
</lg>
<lg><l>Qual corsiero animoso, che il suon ode</l>
<l>de la tromba che il chiama a la battaglia,</l>
<l>batte la terra e il fren schiumoso rode</l>
<l>mentre attende il guerrier, che su vi saglia,</l>
<l>tal Ercole tra sé gioisce e gode,</l>
<l>a udir cosa esser giunta, ond'egli vaglia</l>
<l>mostrare il suo valor, né vede l'ora,</l>
<l>d'uscir possa a la battaglia fuora.</l>
</lg>
<lg><l>Però al vecchio si volge e tutto allegro</l>
<l>il prega che il conduca ove è la fiera,</l>
<l>per la qual la ment'ave ed il cor egro,</l>
<l>che di trarlo del duolo, ove è, si spera:</l>
<l>Poco di simil difensor m'allegro,</l>
<l>– rispose il vecchio – ch'ella è così fiera</l>
<l>che se tu avessi mille braccia e mani,</l>
<l>riusciriano i tuoi disegni vani.</l>
</lg>
<lg><l>Cerca Ercol pure che gli mostri il loco</l>
<l>che veder gli farà qual abbia possa,</l>
<l>il vecchio confidenza a poco, a poco</l>
<l>prende, ch'egli il leon uccider possa;</l>
<l>e promette menarlo ove il mal gioco</l>
<l>il mostro fa de l'altrui carni ed ossa;</l>
<l>e da la pastoral umil magione,</l>
<l>gir vogliono a trovare ambi il leone.</l>
</lg>
<lg><l>Visto il pastor ch'Ercol vuol porsi in via,</l>
<l>cortese gli si fa subito innanzi,</l>
<l>e dice: – Figlio, qual pensier v'invia,</l>
<l>e fa che il vostro ardir tanto s'avanzi,</l>
<l>che senz'arme ir vogliate a quella ria</l>
<l>bestia, ch'uccise tanti armati dianzi? –</l>
<l>Ercole gli risponde che par ch'arme</l>
<l>il valor l'uom, più di qualunque altr'arme.</l>
</lg>
<lg><l>E quando pur gli venga ogn'arma meno,</l>
<l>meno non gli verran frassini ed olmi,</l>
<l>e che co' tronchi lor mostrerà a pieno</l>
<l>quanto un stran caso l'uom di gloria colmi;</l>
<l>il pastor, che conosce ch'Ercol pieno</l>
<l>ha il petto di valor, gli dice: – Duolmi</l>
<l>di non potervi dar spada o corazza,</l>
<l>ma ben darovvi una nodosa mazza! –</l>
</lg>
<lg><l>La qual gli dice che cortesemente,</l>
<l>gli lasciò un semideo, ch'ivi andò un giorno,</l>
<l>dicendogli che s'unqua uomo possente</l>
<l>ivi giungesse e d'alto core adorno,</l>
<l>gliene facesse a suo nome un presente,</l>
<l>dicendogli che mai danno, né scorno</l>
<l>gli avenirebbe, mentre con l'ingegno</l>
<l>e col valore usasse il forte legno.</l>
</lg>
<lg><l>Perché chiunque, senza aver paura,</l>
<l>a gloriose imprese si mettesse,</l>
<l>d'ogni fier caso e d'ogni aspra ventura,</l>
<l>che forza umana superar potesse,</l>
<l>la vittoria mai sempre avria sicura,</l>
<l>fin che il nodoso tronco in man tenesse,</l>
<l>che volea il ciel che rimanesse invitto,</l>
<l>chi ad aver dono tal fusse prescritto.</l>
</lg>
<lg><l>E perché il giudicava esser quel lui,</l>
<l>al qual sì raro don dar convenisse,</l>
<l>voleva che, per nome di colui,</l>
<l>lo si prendesse pria ch'al leon gisse</l>
<l>soggiungendo: – I' non so qual più di vui</l>
<l>ch'al povero mio albergo unqua venisse</l>
<l>per singolar virtù sua meritasse,</l>
<l>ch'arma di pregio tal gli si donasse. –</l>
</lg>
<lg><l>E così detto fe' portare il tronco,</l>
<l>ch'era d'un forte e poderoso olivo</l>
<l>che ne la sua stagion stato era tronco</l>
<l>e di rami e di frondi in tutto privo:</l>
<l>parve che non avesse in spalla un gionco</l>
<l>al portator, che fa colei, che vivo</l>
<l>foco nel cor, per Ercole avea acceso,</l>
<l>il che le fe' più lieve il grave peso.</l>
</lg>
<lg><l>E gliele porse con sembiante tale,</l>
<l>che parve che dicesse: – Io pur vi adoro,</l>
<l>però vi prego ch'a la mia mortale</l>
<l>piaga vi piaccia dar qualche ristoro,</l>
<l>che se voi, cagion sola del mio male</l>
<l>non mi date soccorso, i' me ne moro</l>
<l>e non posso più scherno alcuno avere</l>
<l>contra amor che più voi, mi ha in suo potere.</l>
</lg>
<lg><l>O quanto volentieri avria voluto,</l>
<l>che la si avesse presa Ercol compagna?</l>
<l>Non le sarebbe il peso rincresciuto,</l>
<l>né il seguirlo per bosco o per campagna;</l>
<l>ma, poi ch'egli il suo cor non ha veduto,</l>
<l>la miserella tesse opra di ragna,</l>
<l>perché sì intento è a far del leon preda,</l>
<l>che non sa ch'ella pensi o ch'ella chieda.</l>
</lg>
<lg><l>Desio le venne mille volte e mille</l>
<l>di scoprirgli il gran foco che la infiamma</l>
<l>e di dir: – Poi ch'amor vuol che sfaville</l>
<l>per lui di ardente e di vivace fiamma,</l>
<l>che porga refrigerio a le faville,</l>
<l>che la struggono in guisa a dramma, a dramma,</l>
<l>che poco più ch'a darle aita tardi,</l>
<l>intempestivo fia il soccorso e tardi. –</l>
</lg>
<lg><l>Le venian su le labbra le parole,</l>
<l>ma gliele togliea poi la gran vergogna,</l>
<l>la quale allor, par che la voce invole</l>
<l>che a chi arde più pietà chieder bisogna;</l>
<l>tacitamente adunque ella si duole,</l>
<l>e 'n van soccorso da l'amante agogna,</l>
<l>che, con la mazza, che il pastor gli diede,</l>
<l>per dar morte al leon, mosse indi il piede.</l>
</lg>
<lg><l>Qual a l'andar che fa ne lo steccato</l>
<l>un cavalier di pregio e di valore,</l>
<l>che tosto che si è al campo appresentato</l>
<l>l'animo e il molto ardir mostra di fuore,</l>
<l>in modo, che da ognuno è giudicato,</l>
<l>prima, ch'a l'arme venga, il suo gran core,</l>
<l>tal, nel gir a la fiera, fa palese</l>
<l>Ercol l'ardir, che 'n lui dal ciel discese.</l>
</lg>
<lg><l>Mentre al leon va il valoroso Alcide,</l>
<l>la misera infelice pastorella</l>
<l>sola si duol, che lui da lei divide</l>
<l>crudel influsso di maligna stella;</l>
<l>ma molto più di ciò l'accora e ancide,</l>
<l>che le par di conoscer certo, ch'ella</l>
<l>che, per amar, devrebbe essere amata,</l>
<l>fuori d'ogni ragion sia disprezzata.</l>
</lg>
<lg><l>E dolendosi dice: – O quanto meglio</l>
<l>stato mi fora a cor rose e amaranti,</l>
<l>e gigli e calta e avermi fatto speglio</l>
<l>del fonte, in cui solea specchiarmi innanti,</l>
<l>e seguir le compagne e lo stil veglio,</l>
<l>tutto di riso pien, pieno di canti,</l>
<l>od esser stata assisa s'un scelce,</l>
<l>a guardar le mie greggie a pié d'un elce.</l>
</lg>
<lg><l>O, al suon de la zampogna, intorno al fonte</l>
<l>seguite aver le mie dolci carole</l>
<l>cingendomi di verd'edra la fronte</l>
<l>di croco, di narciso e di viole;</l>
<l>o a l'ombra d'uno abete o a pie' d'un monte,</l>
<l>cantando aver schivato il caldo e il sole,</l>
<l>ch'aver mai volto il mio vago pensiero</l>
<l>al crudel uom, per cui languisco e pero.</l>
</lg>
<lg><l>Ché più dur'è di qualunque aspro sasso</l>
<l>e di qualunque tigre più crudele,</l>
<l>oimé come son io a l'estremo passo</l>
<l>condutta, per amor fermo e fedele,</l>
<l>com'è il miser mio cor di speme casso,</l>
<l>come è fatto il mio dolce assenzio e fele,</l>
<l>e come mi conduce la mia sorte,</l>
<l>per amare un crudele, a cruda morte? –</l>
</lg>
<lg><l>E mentre ch'ella con parole tali,</l>
<l>d'amor si duole, si lamenta e piagne</l>
<l>e face risonar de le mortali,</l>
<l>sue doglie il folto bosco e le campagne</l>
<l>ed a pietà commove gli animali,</l>
<l>ch'odono come ella si dolga e lagne,</l>
<l>a parte, a parte la consuma e strugge</l>
<l>la fiamma, che dal cor gli spirti fugge.</l>
</lg>
<lg><l>Tra tanto, Ercole invitto al loco venne,</l>
<l>ove la bestia fa ch'ognun s'affanni,</l>
<l>e, visti molti morti, il pié rattenne,</l>
<l>mosso a pietà de gli angosciosi affanni;</l>
<l>gli uomini, cui, fuor di pensiero, avenne</l>
<l>soccorso tale a lor gravosi danni,</l>
<l>l'accolser con quel core e con quel viso,</l>
<l>ch'accolto avriano un Dio del paradiso.</l>
</lg>
<lg><l>E ginocchion gli si gittaro a' piedi,</l>
<l>chiedendo al lor gran mal tosto soccorso</l>
<l>e dicevan: – Signor, tu stesso vedi</l>
<l>come ogni aiuto, insino ad or, n'è scorso;</l>
<l>se tu col tuo valor non ci provedi,</l>
<l>de la vita finito abbiamo il corso,</l>
<l>ché né forza, né ingegno più ci vale</l>
<l>contra il furor di sì fiero animale! –</l>
</lg>
<lg><l>Quivi si duol del morto figlio il padre,</l>
<l>de la moglie il marito e la sorella</l>
<l>del fratel, de le figlie sue la madre,</l>
<l>e ciascuno in soccorso Ercole appella;</l>
<l>egli mosso a pietà de le doglie adre,</l>
<l>che soffert'han da quella bestia fella,</l>
<l>cortesemente tutti gli conforta,</l>
<l>e promette lor dar la bestia morta.</l>
</lg>
<lg><l>Come il dannato, cui su il collo avea</l>
<l>il manigoldo già messa la scure,</l>
<l>che 'n vece de la morte ch'attendea,</l>
<l>Sente voce venir, che l'assicure</l>
<l>che perdonata gli è la colpa rea,</l>
<l>per cui dannato era ir tra l'ombre scure,</l>
<l>non può il timor così da sé scacciare,</l>
<l>che l'alma non si senta e il cor tremare.</l>
</lg>
<lg><l>Così color, quantunque promettesse</l>
<l>trar lor d'affanno il figlio d'Alcumena,</l>
<l>e la vittoria certa ognun tenesse,</l>
<l>vista di tanto ardir quell'alma piena,</l>
<l>la tema non dimen, che loro impresse</l>
<l>di tanti estinti già la crudel pena,</l>
<l>così que' miserelli preme e ingombra,</l>
<l>che la speme il timor tutto non sgombra.</l>
</lg>
<lg><l>Ercole intanto ode il leon che rugge,</l>
<l>e l'aria fende e fa tremar la terra;</l>
<l>al crudo suon, dal viso il color fugge</l>
<l>a quei che vedut'han come egli afferra,</l>
<l>e chi a le tane e chi a gli arbori rifugge:</l>
<l>chi per le grotte va sino sotterra,</l>
<l>e sì s'asconde quella turba mesta,</l>
<l>ch'Ercole solo in mezzo il campo resta.</l>
</lg>
<lg><l>Ma le donne, i fanciulli, i vecchi inermi,</l>
<l>e quegli ancor che son di cor più audace,</l>
<l>ma divenuti son vili ed infermi</l>
<l>per tema del leon che gli disface,</l>
<l>pregano il re del ciel che 'n Ercol fermi</l>
<l>il valor sì che lor dia tregua e pace,</l>
<l>e pregando, promettono divoti</l>
<l>offrire a i tempii sacrifici e voti.</l>
</lg>
<lg><l>Pregan costoro il leon crudo e fiero</l>
<l>minaccioso e terribil ne l'aspetto;</l>
<l>al bosco vien de la rapina altiero,</l>
<l>senza tema d'alcun, senza sospetto</l>
<l>per girsi, per lo solito sentiero,</l>
<l>al monte, ove egli avea sicur ricetto,</l>
<l>e con la lingua si asciugava il collo,</l>
<l>molle del sangue, ond'egli era satollo.</l>
</lg>
<lg><l>Ma tosto ch'egli è giunto nel gran piano,</l>
<l>ch'a' pié del monte Teumeso siede,</l>
<l>ed Ercol, col nodoso tronco in mano,</l>
<l>ivi senza timor, star fermo vede,</l>
<l>avampa tutto di furore insano,</l>
<l>e di lui far quel che de gli altri crede:</l>
<l>ma ben che sia di gran furore acceso,</l>
<l>visto Ercol non fuggir, sta in sé sospeso.</l>
</lg>
<lg><l>E a guisa d'un, ch'uom coraggioso assale,</l>
<l>che, prima che battaglia con lui prenda,</l>
<l>tutto il riguarda e poi contra lui sale,</l>
<l>e di ucciderlo cerca, o che si renda;</l>
<l>mira dal capo al pié il fiero animale</l>
<l>Ercole e poscia, con rabbia stupenda,</l>
<l>quanto di valore ave in uno accoglie,</l>
<l>e con un salto verso lui si scioglie.</l>
</lg>
<lg><l>Chi veduto ha talor fuori a le ville</l>
<l>alan, che lupo altier vada assalire,</l>
<l>che di sdegno e furor tutto sfaville</l>
<l>e solo a dargli acerba morte mire,</l>
<l>e mostrando ne gli occhi aver faville</l>
<l>di rabbia accese e d'implacabil'ire</l>
<l>a bocca aperta il suo nemico assaglia,</l>
<l>pensi tale il leon ne la battaglia.</l>
</lg>
<lg><l>Ercol, che vede il terribil assalto</l>
<l>in sé si coglie e verso il leon guizza</l>
<l>e mentre che quel s'alza con un salto</l>
<l>per sfogar tutta la rabbiosa stizza,</l>
<l>Ercole il tronco, a due man leva in alto,</l>
<l>e verso il petto un fier colpo gli drizza,</l>
<l>e, col valor de le sue forti braccia,</l>
<l>un trar di man da lui lontano il caccia.</l>
</lg>
<lg><l>Così talor vist'ho fare al fanciullo,</l>
<l>quando la palla col baston percuote,</l>
<l>e si piglia giocando quel trastullo,</l>
<l>che pigliar, per l'età tenera, puote,</l>
<l>il leon, che il suo assalto vede nullo,</l>
<l>e sente, come il tronco Ercole ruote,</l>
<l>si fa più accorto e più avedutamente</l>
<l>contra Alcide arma l'unghia ed arma il dente.</l>
</lg>
<lg><l>E con gli occhi, che paion faci accese,</l>
<l>pieni d'ira e di sangue Alcide mira,</l>
<l>e, per far la vendetta de le offese,</l>
<l>si batte con la coda e più s'adira;</l>
<l>Ercol le voglie a la vittoria ha intese,</l>
<l>né teme se ben crudo egli si gira,</l>
<l>ma, l'arte accompagnando col valore,</l>
<l>col tronco opprimer cerca il suo furore.</l>
</lg>
<lg><l>A destra ed a sinistra va il leone,</l>
<l>e tenta s'Ercol pure atterrar possa,</l>
<l>schivando il gran ferir di quel troncone,</l>
<l>del quale ha già sentita la percossa;</l>
<l>ma, ovunque egli si volge, gli si oppone</l>
<l>Alcide, per fiaccargli polpe ed ossa,</l>
<l>e come uomo, non men forte che saggio,</l>
<l>attende, più che puote, al suo avantaggio.</l>
</lg>
<lg><l>E, scorto il tempo, il tronco a due mani alza,</l>
<l>ed il tenta ferir sovra la testa,</l>
<l>ma il mostro si ritira e indrieto sbalza,</l>
<l>e, co' piedi dinanzi, il legno arresta;</l>
<l>Ercole tutta via fiero l'incalza,</l>
<l>si volge il mostro in quella parte e 'n questa,</l>
<l>e, non potendo Ercol ferir, si strugge,</l>
<l>e più freme che mai, più che mai rugge.</l>
</lg>
<lg><l>Giunone, che dal ciel la pugna scorge,</l>
<l>ed a' danni d'Alcide è tutto intenta,</l>
<l>visto il leon che contra lui risorge,</l>
<l>perché la vita sua rimanga spenta,</l>
<l>quanto porger gli può favor, gli porge,</l>
<l>e sdegnosa, tra sé, solo argumenta,</l>
<l>che tal faccia d'Alcide il leon strazio,</l>
<l>che il suo fiero voler rimanga sazio.</l>
</lg>
<lg><l>Onde fa che, mentre Ercole gli mena,</l>
<l>su il tronco ambe le branche il mostro mette</l>
<l>ad Ercol fa mestier di buona lena,</l>
<l>e tener più che può le mani strette</l>
<l>che il leon si torce e si dimena</l>
<l>e nulla de la forza sua rimette;</l>
<l>ma, usando l'uno e l'altro ardire e forza</l>
<l>Ercole, al fin, la fiera bestia sforza.</l>
</lg>
<lg><l>Ricovra Ercol la mazza, ma la fiera</l>
<l>a bocca aperta gli si lancia adosso</l>
<l>con impeto sì grande e così altiera,</l>
<l>ch'ella romper sé il crede d'osso, in osso;</l>
<l>Ercol, che non men mira, ch'ella pera</l>
<l>il tronco, che pur dianzi avea riscosso,</l>
<l>ne la bocca, a due man, ratto gli spinge</l>
<l>ella l'afferra e più che può lo stringe.</l>
</lg>
<lg><l>Come talora suol forte mastino</l>
<l>ch'irato ne la strada uscito sia,</l>
<l>a dare assalto a pover pellegrino</l>
<l>che, con divoto cor, sia intrato in via,</l>
<l>se col baston, che porta nel camino,</l>
<l>egli, a diffesa sua, colpo gli dia,</l>
<l>stringer, co' denti il legno e ogni arte usare</l>
<l>per veder se gliel può de le man trare.</l>
</lg>
<lg><l>Così d'Ercol la mazza il leon morse,</l>
<l>e vi cacciò, quant'eran lunghi, i denti,</l>
<l>e quinci e quindi sì s'aggirò e torse</l>
<l>che gliele trasse de le man possenti;</l>
<l>tolto il tronco di mano ad Ercol, sorse</l>
<l>contra lui, con gli spirti via più ardenti,</l>
<l>ma non poté smorsare il duro legno,</l>
<l>onde su l'unghie sol fece disegno.</l>
</lg>
<lg><l>E, poscia che si volse in ogni verso,</l>
<l>e ferirlo in più luochi ebbe tentato,</l>
<l>la destra branca al fin gli drizzò verso</l>
<l>il ventre, più che mai fiero e adirato;</l>
<l>e poteva dividerlo a traverso,</l>
<l>se su l'aviso Ercol non fusse stato,</l>
<l>ma, contra il colpo de la bestia crudo</l>
<l>d'una ben forte quercia si fe' scudo.</l>
</lg>
<lg><l>Scende il colpo nel legno e quasi intiero</l>
<l>tira l'arbore a terra, ma veggendo</l>
<l>che non gli è riuscito il colpo fiero,</l>
<l>ne caccia un altro più che il primo orrendo;</l>
<l>Ercol, che contra lui il vede sì altiero,</l>
<l>il tempo, al meglio suo, ratto prendendo,</l>
<l>a la parte del legno dà di mano,</l>
<l>che avanza fuor di bocca al mostro strano.</l>
</lg>
<lg><l>E col sinistro pié fermato a terra,</l>
<l>e con la destra gamba più distesa,</l>
<l>con somma forza la gran mazza afferra,</l>
<l>ch'aveva l'animale orribil presa;</l>
<l>ma per tirar, che faccia, non disserra,</l>
<l>il mostro i denti e tien ferma la presa,</l>
<l>tal, che par proprio che ne le pendici</l>
<l>d'un monte, il tronco messe abbia radici.</l>
</lg>
<lg><l>Ma poi che vede indarno affaticarsi,</l>
<l>e che sembran nel legno i denti chiovi,</l>
<l>per voler fuor di quell'impaccio trarsi,</l>
<l>bisogno gli è ch'altro rimedio trovi;</l>
<l>onde, volendo vincitore andarsi,</l>
<l>com'uom, che ne' perigli il meglio provi,</l>
<l>l'animal leva in aria e il mena a cerco,</l>
<l>e di lui fa quel che di fare ha cerco.</l>
</lg>
<lg><l>Ché girandolo a torno ad una cote,</l>
<l>ch'ivi trovò, con quant'ave potere,</l>
<l>tre volte, quattro e sei tanto il percuote,</l>
<l>ché di lui non poteva più temere;</l>
<l>il fier leon, che contrastar non puote,</l>
<l>e si vede la morte al fianco avere,</l>
<l>non pur Ercol non preme e non l'offende,</l>
<l>ma più dal valor suo non si difende.</l>
</lg>
<lg><l>E si ritira, come fusse attratto,</l>
<l>languidi gli occhi, ch'eran già di foco,</l>
<l>poi, tutto distendendosi, ad un tratto,</l>
<l>da le percosse rotto, non che fioco,</l>
<l>finì de la sua vita l'ultimo atto,</l>
<l>facendo del suo sangue umido il loco,</l>
<l>in cui n'aveva già de l'altrui tanto</l>
<l>versato, ch'era molle in ogni canto.</l>
</lg>
<lg><l>Qual talor cela il sole a mezzo il giorno,</l>
<l>nube, ch'apporti acqua ristretta in gelo,</l>
<l>e il lume, del qual era il mondo adorno,</l>
<l>copre col tenebroso, oscuro velo,</l>
<l>tal Giunon cruda, per lo grave scorno,</l>
<l>ch'ebbe di tal vittoria, restò in cielo,</l>
<l>ché il duol le ingombrò il viso, già sì allegro,</l>
<l>che mutò ciò ch'avea di lieto, in egro.</l>
</lg>
<lg><l>Morto il leon, non ardivano ancora</l>
<l>color, ch'ascosi s'erano, di uscire,</l>
<l>né di venire a la campagna fuora,</l>
<l>tanto il timor lor tolto avea l'ardire;</l>
<l>ma poi che stati furon più d'un'ora,</l>
<l>né il leon udir fremer, né ruggire,</l>
<l>usciro ed ebber molta grazia e molta</l>
<l>a chi avea lor tanta ruina tolta.</l>
</lg>
<lg><l>Come color, che chiusi tra le mura</l>
<l>d'una città, come augeletti in gabbia,</l>
<l>che lungamente avuto abbian paura</l>
<l>d'ora, in ora sentir l'ultima rabbia</l>
<l>se subito soccorso gli assicura,</l>
<l>sì che nessun di lor più timor abbia,</l>
<l>lasciano i pensieri egri e i tristi pianti</l>
<l>e lieti al vincitor vengono innanti.</l>
</lg>
<lg><l>Così ad Ercol costor vengono tutti,</l>
<l>con gratissimo core, allegramente</l>
<l>poi che per lui si veggono ridutti</l>
<l>da tanto orrore, a viver quetamente;</l>
<l>vi son di quei che per gli gravi lutti,</l>
<l>e per gli danni de la morta gente,</l>
<l>non ardiscon mirar la fiera morta,</l>
<l>ché timor la sua vista anco lor porta.</l>
</lg>
<lg><l>Ma quei c'han tema e quei che son sicuri</l>
<l>Ercol gridando, al cielo alzan la voce,</l>
<l>pregando che sua vita a lungo duri,</l>
<l>e non l'offenda mai mostro feroce,</l>
<l>perché par lor, poter restar sicuri</l>
<l>da ciò, ch'a la natura umana nuoce,</l>
<l>insino che tra gli uomini si viva</l>
<l>egli, che il mondo di tai mostri priva.</l>
</lg>
<lg><l>Se la mente di Giove fu benigna</l>
<l>verso il figliuol, per l'onorata impresa,</l>
<l>rimase la terribile matrigna,</l>
<l>di tanta invidia e di tant'odio, accesa,</l>
<l>ch'ad Ercol fu via più che mai maligna,</l>
<l>cercando vendicar l'avuta offesa;</l>
<l>ma quel ch'avenne ad Ercole d'acerbo,</l>
<l>a miglior tempo raccontar mi serbo.</l>
</lg>
<lg><l>Bisogna or dir, come a la patria tolse</l>
<l>il giogo de l'antica servitute,</l>
<l>mentre sé contra i mini irato volse,</l>
<l>e fe' conoscer lor la sua virtute,</l>
<l>e come Ergino del suo orgoglio accolse</l>
<l>tal mercé ch'i teban n'ebber salute,</l>
<l>e gli orcomeni e i mini acerbo pianto,</l>
<l>come chiaro vi fia ne l'altro canto.</l></lg></div1>

<div1><head>III</head>

<lg><l>Tanto dur è di servitute il giogo,</l>
<l>ed è la libertà tanto soave,</l>
<l>che libero più tosto in duro logo,</l>
<l>viver vuol l'uom che in servitù non grave;</l>
<l>molti iti son per l'acqua e per lo fogo,</l>
<l>come essempi infiniti ogni età n'ave</l>
<l>per viversi la lor vita sicura,</l>
<l>in quella libertà che dà natura.</l>
</lg>
<lg><l>E quanto altri è contra ragion più astretto</l>
<l>a servir, tanto più sdegnoso serve,</l>
<l>e cerca, con ogn'arte, in suo concetto,</l>
<l>libere far le voglie sue, di serve;</l>
<l>ed è da tal desio spesso sì astretto,</l>
<l>sì calda intorno al cor l'ira gli ferve</l>
<l>ch'a morte certa se ne va talora</l>
<l>per trar di servitù l'anima fuora.</l>
</lg>
<lg><l>Per l'acqua Clelia servitù fuggio,</l>
<l>per lo foco Aristomene prigione,</l>
<l>e toccò tanto il cor questo desio,</l>
<l>poi che fu in man di Cesare a Catone;</l>
<l>ché per fuggire il servil giogo e rio</l>
<l>ei, ch'attese a salvar l'altre persone</l>
<l>né ferro mai nel civil sangue tinse,</l>
<l>con forte mano sé medesmo estinse.</l>
</lg>
<lg><l>E quantunque ciascuno abbia desire</l>
<l>viver la vita sua libera e sciolta,</l>
<l>però non vi è cui più pesi il servire,</l>
<l>che a quei, ch'a le grandezze han l'alma volta;</l>
<l>costor, tosto che veggono venire</l>
<l>l'occasione o sia palese o occolta,</l>
<l>voltan l'ingegno e voltano ogni forza</l>
<l>a uscir di mano a chi servir gli sforza.</l>
</lg>
<lg><l>Di ciò dié segno il valoroso Alcide,</l>
<l>dopo la morte del leon Teumeso,</l>
<l>poscia che la sua patria oppressa vide,</l>
<l>e del giogo servil portare il peso;</l>
<l>egli com'uom, cui duol aspro conquide</l>
<l>e dal danno commun si sente offeso,</l>
<l>patir non puote, che il crudele Ergino</l>
<l>abbia Tebe supposta al suo domino.</l>
</lg>
<lg><l>Era l'insolente uom tanto oltre gito</l>
<l>che Tebe astretta avea a dargli tributo</l>
<l>tanto l'orgoglio fu grave, infinito,</l>
<l>tanto il popol tebano avea temuto;</l>
<l>e preso avea più tosto per partito</l>
<l>dar quello che non era a dar tenuto,</l>
<l>che l'insolenza di costui provare,</l>
<l>ch'al mondo in quella età fu senza pare.</l>
</lg>
<lg><l>Or mentre gode Ercol de la vittoria,</l>
<l>ch'avuta avea di cigno empio e del mostro</l>
<l>e i teban lieti ad immortal memoria</l>
<l>sacrano il gran valor da lui dimostro,</l>
<l>e mentre ei più di tal onor si gloria,</l>
<l>ché non fanno de l'oro i re e de l'ostro,</l>
<l>ecco dal re de i mini venir vede,</l>
<l>chi l'ingiusto tributo, a i teban chiede.</l>
</lg>
<lg><l>Questo gli fu tanto noioso e greve,</l>
<l>quanto rea cosa ad uom greve esser possa</l>
<l>e disse: – Dunque, patria mia, non deve</l>
<l>essere alcuno in te di tanta possa,</l>
<l>ché da sì grave peso ti soleve,</l>
<l>sì che da te la servitù sia scossa</l>
<l>e non ti lasci sotto il costu' impero,</l>
<l>empio via più di ogni tiranno fiero?</l>
</lg>
<lg><l>E s'ognuno, per te si sta dubbioso,</l>
<l>e di darti salute non ha speme,</l>
<l>né cura il tuo, né il suo proprio riposo,</l>
<l>tanto l'orgoglio del tiranno teme,</l>
<l>debbo star forse anch'io sì nighitoso,</l>
<l>ché ti vegga servir con loro insieme,</l>
<l>e servendo mi stia mai sempre in pena,</l>
<l>come servo legato a la catena? –</l>
</lg>
<lg><l>E ciò seco dicendo, andò a Creonte,</l>
<l>che di Tebe avea allor la signoria,</l>
<l>e, fattoglisi inanzi a fronte, a fronte</l>
<l>gli disse: – Parmi che vergogna sia,</l>
<l>che da Ergin tu sostenga sì gravi onte,</l>
<l>e che il popolo tuo sotto lui stia,</l>
<l>qual si sta greggia vil sotto la verga,</l>
<l>perché la libertà nostra disperga.</l>
</lg>
<lg><l>Gir vuoi co' costui pié, co' costui occhi</l>
<l>vedere? Udire co'costui orecchi?</l>
<l>E fin che morte in lui l'arco suo scocchi,</l>
<l>vuoi ch'a servirlo il tuo popolo invecchi?</l>
<l>Ed a seguir desii malvagi e sciocchi</l>
<l>di questo reo dì e notte si apparecchi?</l>
<l>Non vedi che ciò è un esser morto vivo,</l>
<l>d'ogni baldanza e d'ogni gioia privo?</l>
</lg>
<lg><l>Però non vo' Creonte, unqua patire,</l>
<l>che la patria in cui nacqui e vivo, serva:</l>
<l>che cosa troppo indegna è del mio ardire,</l>
<l>veder la mia città suggetta e serva;</l>
<l>e se tu a quel, che si conviene, mire,</l>
<l>e punto di virile in te si serva,</l>
<l>prenderai l'arme e ci opporremo a questo</l>
<l>tiranno ch'a tort'ha il tributo chiesto.</l>
</lg>
<lg><l>E se del tuo dever non ti soviene,</l>
<l>o per la tema o per la vecchia etade,</l>
<l>abbi del biasmo ch'al tuo popol viene,</l>
<l>per servire a costui qualche pietade;</l>
<l>ed a chi bolle il sangue entro le vene</l>
<l>lascia ricuperar la libertade,</l>
<l>sì che quel danno ristorato sia,</l>
<l>ch'egli ci ha dato e più non ce ne dia.</l>
</lg>
<lg><l>Io, insin che vita avrò, ch'avrò vigore,</l>
<l>non mancherò di far vedere aperto,</l>
<l>che sol la libertà stimo e l'onore,</l>
<l>e cerco vendicare il mal sofferto;</l>
<l>e (quando tu il consenta) mi dà il core</l>
<l>farti di quel ch'io dico così certo,</l>
<l>ch'ove Ergin n'ha tra' tributari suoi,</l>
<l>egli sì mora o sia suggetto a noi.</l>
</lg>
<lg><l>Non conoscer vorrei pria la virtute,</l>
<l>o non esser giamai venuto al mondo,</l>
<l>ché, cercando di dar pace e salute,</l>
<l>e far ciascun per me viver giocondo,</l>
<l>te lasciassi, con dura servitute,</l>
<l>metter da questo rio tiranno al fondo,</l>
<l>e non togliessi da le mani ladre,</l>
<l>te patria mia, te mia benigna madre! –</l>
</lg>
<lg><l>Come chi cosa intenda, ch'egli voglia,</l>
<l>ma gliele faccia non voler la tema,</l>
<l>e per ciò il freno ponga a quella voglia,</l>
<l>la qual fa ch'ora speri ed ora tema,</l>
<l>e scieglia alfin più tosto stare in doglia,</l>
<l>che cercar cosa onde più pianga e gema,</l>
<l>s'egli avenisse contra il suo desio,</l>
<l>fiero accidente o qualche caso rio.</l>
</lg>
<lg><l>Qual fior cui l'umor manchi e dal sol sia</l>
<l>tocco, co' caldi rai, per ogni verso,</l>
<l>che lascia il bel vigor, ch'egli avea pria,</l>
<l>né più vermiglio si dimostra o perso,</l>
<l>tal diviene ella a quella fiamma ria,</l>
<l>che 'n cener le ave, quasi il cor converso,</l>
<l>onde cangiossi in questo tempo tutta</l>
<l>sì che vista non fu cosa più brutta.</l>
</lg>
<lg><l>Irti ave i crin, già volti in giri ondosi,</l>
<l>crespa la fronte e gli occhi orridi e cavi,</l>
<l>pallidi i labbri e i denti rugginosi,</l>
<l>qual'aver suol chi febre assidua aggravi;</l>
<l>il bianco petto e i due pomi amorosi,</l>
<l>ch'esser solean sì vaghi e sì soavi,</l>
<l>mutansi in dura pelle e ne le vene</l>
<l>il sangue manca e cuoio ed ossa viene.</l>
</lg>
<lg><l>Ma benché sia così pallida e magra,</l>
<l>e senza quel vigor, ch'ella avea prima,</l>
<l>ella però non men che prima flagra</l>
<l>né meno il fier dolor la rode e lima;</l>
<l>il pastor, la cagion de la doglia agra</l>
<l>le chiede e che sia ogn'altra cosa stima,</l>
<l>che l'amor, ch'ella a quel barone porti,</l>
<l>ch'è forte sol, tra tutti gli altri forti.</l>
</lg>
<lg><l>Ma giunta ella già essendo a l'ore estreme</l>
<l>sì che sente da sé dipartir l'alma,</l>
<l>non cela più perch'ella sude e treme,</l>
<l>a un tempo istesso, ne la fragil salma;</l>
<l>e fa saper, che quegli, ond'ella geme,</l>
<l>che solo avrà del suo morir la palma,</l>
<l>per l'ardore, onde vive in sì gran pena,</l>
<l>è il gran figlio di Giove e d'Alcumena.</l>
</lg>
<lg><l>Sanno le ninfe allora, i pastor sanno,</l>
<l>ch'ella, per Ercol solo esce di vita;</l>
<l>e tutti ciò che ponno insieme fanno</l>
<l>per levarle la doglia aspra infinita,</l>
<l>ma tutti in venti i lor conforti vanno,</l>
<l>ché la forza vitale è sì finita,</l>
<l>che se ne mor, posta ogni speme in bando,</l>
<l>il nome d'Ercol sol sempre chiamando.</l>
</lg>
<lg><l>La morte de la donna ad ognun dolse</l>
<l>tanto, quanto doler può morte acerba,</l>
<l>ma la bontà del ciel patir non volse</l>
<l>che se la speme sua ben morì in erba,</l>
<l>la speme, ch'ad amare Ercol la volse,</l>
<l>fusse ver lei la sorte sì superba,</l>
<l>che di amor tal, di così ferma fede,</l>
<l>non avesse da lor qualche mecede.</l>
</lg>
<lg><l>E la mutaro tosto in erba verde,</l>
<l>in testimon de l'amorose pene,</l>
<l>tal, ch'ella d'anno in anno si rinverde,</l>
<l>e il nome della donna anco ritiene.</l>
<l>Felice lei che fu condutta al verde</l>
<l>ch'al mondo più che mai viva la tiene,</l>
<l>e fa che chiaro appar di tempo, in tempo,</l>
<l>l'amor che la distrusse in poco tempo.</l>
</lg>
<lg><l>Ché nel terren così bene l'informa</l>
<l>qual desio, per lo quale a morte corse,</l>
<l>che la radice ancor serba la forma</l>
<l>de la gran mazza, ch'ella ad Ercol porse,</l>
<l>e fa che l'amoroso piacer dorma</l>
<l>in qualunque il suo fiore o l'erba morse,</l>
<l>e nasce nel palustre umido suolo,</l>
<l>per mostrar de la ninfa il pianto e il duolo.</l>
</lg>
<lg><l>Ninfa o pastor, colmo d'ardenti voglie,</l>
<l>o che pensier d'amor ne l'alma tegna,</l>
<l>l'erba, né il fior, né la semente accoglie,</l>
<l>perch'ella il lor desio caldo non spegna,</l>
<l>onde sicuri i fior sono e le foglie</l>
<l>da ciascuno, il qual ami ed a lei vegna,</l>
<l>tal, ch'ella a l'ombra, al sole ha sempre pieno</l>
<l>d'erba, di fiori or bianchi, or gialli il seno.</l>
</lg>
<lg><l>Ercol, dopo queste e quell'altre imprese,</l>
<l>tolto il fiero leon sovra le spalle</l>
<l>per ritornare a Tebe, il camin prese,</l>
<l>per lo più breve e più spedito calle;</l>
<l>con voci di letizia immensa accese,</l>
<l>i teumesii il seguir sino a la valle,</l>
<l>ove il pastor capanna avea di gionco,</l>
<l>che dato gli avea in dono il forte tronco.</l>
</lg>
<lg><l>Il quale udendo andare a l'aria il grido</l>
<l>del nome d'Ercol, subito uscì fuore,</l>
<l>del pastorale suo palustre nido,</l>
<l>e con lui si allegrò di tanto onore;</l>
<l>poi gli fe' noto il cor, l'animo fido</l>
<l>de la donna ch'estinta per amore,</l>
<l>s'era mutata al fine in verdi fronde,</l>
<l>per don celeste ne le palustri onde.</l>
</lg>
<lg><l>Ad Ercol, che cortese era, si spiacque</l>
<l>veder la ninfa morta, in tal maniera</l>
<l>che la vittoria assai meno gli piacque,</l>
<l>ch'avuta avea di cigno e de la fiera;</l>
<l>volse veder le fronde e veder l'acque,</l>
<l>ove la ninfa tramutata s'era,</l>
<l>e giunto ivi su l'erba gli occhi fisse</l>
<l>e, da la pietà vinto, così disse:</l>
</lg>
<lg><l>– Chi creder mai poria, che 'n così poco</l>
<l>tempo ti avesse amore arsa e destrutta?</l>
<l>Ché vinta per straniero uomo dal foco,</l>
<l>ad erba divenir fusti ridutta,</l>
<l>deh perché, mentre stetti in questo loco,</l>
<l>non conobbi il tuo amor ch'a tal condutta</l>
<l>non saresti or per me, ch'al tuo desio</l>
<l>avrei fatto conforme il voler mio?</l>
</lg>
<lg><l>Ma poscia che così ha voluto il cielo</l>
<l>poco secondo a' tuoi caldi desiri,</l>
<l>te non spenga giamai caldo, né gelo,</l>
<l>ma sempre intorno a te dolce aura spiri;</l>
<l>e 'n testimon del tuo cocente zelo,</l>
<l>Febo, con sì benigno occhio ti miri</l>
<l>ché come l'arbor suo non perde fronde,</l>
<l>così verde tu sia sempre ne l'onde.</l>
</lg>
<lg><l>Intanto i' vo' che il tuo bel nome serbe</l>
<l>la mazza, che la tua destra mi diede,</l>
<l>acciò che come tu per me tra l'erbe,</l>
<l>dai segno del tuo amor, de la tua fede;</l>
<l>così in memoria de le doglie acerbe,</l>
<l>del nome tuo sia questa mazza erede,</l>
<l>ed io, fin mai che questa vita vivo</l>
<l>lo mi terrò nel cor scolpito vivo! –</l>
</lg>
<lg><l>E detto ciò chiamò Ropalo il legno,</l>
<l>dal nome de la donna che gliel porse,</l>
<l>die' di letizia manifesto segno</l>
<l>quella erba che da l'acqua alquanto sorse,</l>
<l>ed Ercol riputò del suo amor degno,</l>
<l>poscia ch'allor tanto gentil lo scorse,</l>
<l>e come già il chiamò crudele e ingrato,</l>
<l>così or parve goder trovarsel grato.</l>
</lg>
<lg><l>Ciò detto, a Tebe andò veloce Alcide,</l>
<l>con infinita gente in compagnia;</l>
<l>il popolo teban, tosto che il vide,</l>
<l>lieto incontro gli andò per ogni via,</l>
<l>gridando: – Ecco chi i mostri aspri conquide,</l>
<l>ecco chi toglie noi da sorte ria! –</l>
<l>E gli dier tutti insieme quelle rare</l>
<l>lodi ch'a gran virtù si soglion dare.</l>
</lg>
<lg><l>Ercol, dopo la publica allegrezza,</l>
<l>ond'era insino al ciel gito il suo nome,</l>
<l>come chi Dio, quanto più puote, apprezza,</l>
<l>offerse a Giove le superbe some</l>
<l>de la bestia crudel, piena d'asprezza,</l>
<l>Rendendo grazie a lui de l'aver dome</l>
<l>l'incredibili forze di quel mostro,</l>
<l>che sì terribil s'era al mondo mostro.</l>
</lg>
<lg><l>Vedute del figliuol le immense prove</l>
<l>e quale in lui d'onor raggio riluce,</l>
<l>annoverar vuole il leone Giove</l>
<l>tra' segni che nel cielo hanno più luce;</l>
<l>e il corpo e il capo e i pié di stelle nove</l>
<l>gli orna in modo che, quando in lui il sol luce,</l>
<l>manda così vivaci e ardenti lampi,</l>
<l>che par che il mondo, a i vivi raggi avampi.</l>
</lg>
<lg><l>E volse che qualunque uomo nascesse</l>
<l>sotto segno sì altiero e sì pregiato,</l>
<l>tanto valore e tanto pregio avesse,</l>
<l>quanto ad alcun giamai ne fusse dato;</l>
<l>e l'alma sempre di desir gli ardesse</l>
<l>di acquistar signoria, di acquistar stato,</l>
<l>lucendo, per virtù, come un Piropo,</l>
<l>ch'ogni lume mortal si lasci dopo.</l>
</lg>
<lg><l>Tale il vecchio Creonte allora venne,</l>
<l>mentre Ercole sentì così parlare</l>
<l>ch'ancor che il grave giogo che sostenne</l>
<l>tant'anni, dur gli fusse a tolerare,</l>
<l>nondimeno egli, per lo meglio tenne,</l>
<l>(benché ingiusto) il tributo anco pagare,</l>
<l>più tosto, che destare a maggior sdegno</l>
<l>il tiranno crudel, contra il suo regno.</l>
</lg>
<lg><l>E disse ad Ercol che il suo giovanile</l>
<l>desio poteva Tebe a tal condurre,</l>
<l>ché non gli gioveria poi cor virile,</l>
<l>per volerla a lo stato buon ridurre,</l>
<l>e però, che meglio era, che il senile</l>
<l>parer seguisse e si lasciasse indurre</l>
<l>a temer quello Ergin, ch'ognun temea,</l>
<l>e pagargli perciò quel che chiedea.</l>
</lg>
<lg><l>E che creder deveva che se fosse</l>
<l>stato d'utile a Tebe a Ergino opporse,</l>
<l>quando da lui tributo adimandosse,</l>
<l>cercato non avria mai di comporse,</l>
<l>ma che, per lo furor, con cui si mosse,</l>
<l>poscia che varie cose ebbe discorse,</l>
<l>per lo minor di tutti i mal su eletto,</l>
<l>fare il popol tebano a lui suggetto.</l>
</lg>
<lg><l>Contrario al suo pensiero esser veggendo</l>
<l>Ercol Creonte si voltò a coloro</l>
<l>che per Ergino instavano chiedendo</l>
<l>il tributo a i teban d'argento e d'oro,</l>
<l>e, pien d'ira e di sdegno rispondendo</l>
<l>disse che si tornassero al re loro,</l>
<l>e gli dicesser che quel non chiedesse,</l>
<l>che il giusto non volea che gli si desse.</l>
</lg>
<lg><l>E che bene per lui farebbe a starsi</l>
<l>di quel contento, ch'egli aveva avuto,</l>
<l>e non voler cercar di provocarsi</l>
<l>tale, ch'insino allora avea taciuto,</l>
<l>che se contra lui astretto era d'armarsi,</l>
<l>col chieder questo suo ingiusto tributo,</l>
<l>gli farebbe veder, che cosa importi</l>
<l>il voler far servir gli uomini forti.</l>
</lg>
<lg><l>Molto fu detto e molto fu risposto</l>
<l>ma i mini alfin senza tributo andaro</l>
<l>e poscia che ad Ergino ebbero esposto</l>
<l>quel ch'Ercol detto avea con viso amaro;</l>
<l>egli a vendetta far tutto disposto,</l>
<l>fe' ch'i soldati suoi si ragunaro,</l>
<l>e fe' che tutti i suoi confederati</l>
<l>vennero a lui nel dì prescritto armati.</l>
</lg>
<lg><l>Gli orcomeni ad Ergin vennero prima,</l>
<l>e tutti in numer fur sei mila e cento,</l>
<l>i trichi gente dier di minor stima,</l>
<l>non di numer minor, non d'ardimento,</l>
<l>due mila i pagasei che fusser stima,</l>
<l>chi a mirar que' soldati allor fu intento</l>
<l>e con tre mila vennero gli elmoni,</l>
<l>i larissi, gli iletii ed i cranoni.</l>
</lg>
<lg><l>Venne con questa gente Ergin nel piano,</l>
<l>che la Beozia e la Tessaglia parte,</l>
<l>u' da la destra e da la manca mano</l>
<l>son monti di cui questi e quegli han parte,</l>
<l>sotto le loro insegne a mano, a mano,</l>
<l>accolse tutte quelle genti sparte,</l>
<l>e volse tutti lor vedere in mostra,</l>
<l>per quella d'alti colli ombrosa chiostra.</l>
</lg>
<lg><l>De gli orcomeni è capitano Odrino,</l>
<l>e per insegna ha un bianco liocorno,</l>
<l>Olindro fier che viso ha di mastino,</l>
<l>conduce i trichi al segno d'un verd'orno</l>
<l>coi pagasei Griseo va a lui vicino,</l>
<l>raccolti sotto il tremolar d'un corno</l>
<l>dipinto in un zendado azzuro e giallo,</l>
<l>sopposto a i forti pié di un gran cavallo.</l>
</lg>
<lg><l>Gli elmoni han capitano il buon Melampo,</l>
<l>ch'un fulmine infiammato ha per insegna;</l>
<l>gli ilessii Acrisio tiene sotto un lampo,</l>
<l>che da una accesa stella par che vegna</l>
<l>un cervo porta in un candido campo</l>
<l>Pelor che l'ordine a i larissi insegna;</l>
<l>i cronomi ha Pineo sotto l'imago</l>
<l>d'una fiamma di foco in bocca a un drago.</l>
</lg>
<lg><l>Ippodamo, che figlio è del signore,</l>
<l>cinque mila a cavallo insieme ha accolto,</l>
<l>gente armata di ferro e di valore,</l>
<l>da non mostrar giamai senon il volto,</l>
<l>una donzella, che 'n man tiene un core,</l>
<l>ch'ella del petto a un giovanetto ha tolto</l>
<l>e la sua insegna, per cui vuol crudele</l>
<l>la sua donna mostrare e sé fedele.</l>
</lg>
<lg><l>Messe da Ergino insieme queste schiere,</l>
<l>di tutto il campo sé fa capitano;</l>
<l>l'insegna sua tra tutte le bandiere,</l>
<l>un gigante è che una gran lima ha in mano,</l>
<l>con cui vuol dimostrar come egli fere,</l>
<l>come è tra tutti il suo valor sovrano,</l>
<l>come egli lima ogni potenza e preme</l>
<l>e fa ch'ognun solo al suo nome treme.</l>
</lg>
<lg><l>Fatta la mostra padiglioni e tende</l>
<l>Ergino fa ne la campagna porre,</l>
<l>e perché il loco in gran spazio s'estende,</l>
<l>le stalle a' pié de i monti fa disporre</l>
<l>tutte di canne, ove allogare intende</l>
<l>i suoi corsier sì che gli possa accorre</l>
<l>a un son di tromba e insieme avergli in punto,</l>
<l>se fusse forse a la sprovista giunto.</l>
</lg>
<lg><l>Ché, benché tanta gente unita avesse,</l>
<l>non si volse però porre in battaglia,</l>
<l>pria ch'a Creonte noto non facesse,</l>
<l>ch'egli vestito aveva e piastra e maglia,</l>
<l>e 'n un accolto il meglio, che tenesse</l>
<l>sotto l'imperio suo, ne la Tessaglia,</l>
<l>sol per pigliar vendetta di colui</l>
<l>che sì altier mostrò s'era verso lui.</l>
</lg>
<lg><l>E che quando volesse era finita</l>
<l>col dargliele prigion tutta la guerra,</l>
<l>ma che s'a lui volea servar la vita,</l>
<l>a foco, a ferro metteria la terra,</l>
<l>Creonte, poi c'ha l'ambasciata udita</l>
<l>tra diversi pensier vaneggia ed erra</l>
<l>e teme danno o ver ruina certa</l>
<l>da la codizion ch'Ergin gli ha offerto.</l>
</lg>
<lg><l>Come chi in gran tempesta da un lat'ave</l>
<l>lo scoglio e da l'altr'ha superbe l'onde</l>
<l>che non sa ove girar debba la nave,</l>
<l>sì che ella non si spezze o non s'affonde,</l>
<l>e però trema tutto e del fin pave</l>
<l>mentre Euro e Borea il mar turba e confonde;</l>
<l>così or bisogna che il pensier suo inforse</l>
<l>Creonte e stia tra sé medesmo in forse.</l>
</lg>
<lg><l>Vede da un lato la nemica gente</l>
<l>e del crudele Ergin l'alta insolenza,</l>
<l>e se forse di dargli Ercol consente,</l>
<l>di aver la città contra ha gran temenza,</l>
<l>vive il timor, son le speranze spente,</l>
<l>né sa ove cader faccia la sentenza,</l>
<l>e (come in dubbio caso uomo far suole)</l>
<l>quel che prima volea, poscia non vuole.</l>
</lg>
<lg><l>Mentre dubbio pensiero ange Creonte,</l>
<l>e 'n questa parte il fa piegare e 'n quella,</l>
<l>un'uomo antico nominato Oronte,</l>
<l>si lieva in piede e contra Ercol favella</l>
<l>e dice: – Chi cagion stat'è de l'onte,</l>
<l>che contra noi mess'hanno Ergino in sella,</l>
<l>patir dee pena di quel che ne in colpa</l>
<l>Ergin, non la città che non vi ha colpa. –</l>
</lg>
<lg><l>Meglio è per tutti dar sol'una testa,</l>
<l>che per un se n'andiamo a morte tutti,</l>
<l>però, Creonte, altro qui far non resta,</l>
<l>che chi stat'è cagion de i nostri lutti,</l>
<l>si dia subito a Ergin, sì che sia questa</l>
<l>guerra finita e noi non siam distrutti,</l>
<l>però commetter dei, ch'egli sia preso,</l>
<l>e il foco spenga che il suo ardire ha acceso.</l>
</lg>
<lg><l>E, se questo non fai, le mura i' veggio</l>
<l>de la nostra cittade a terra stese</l>
<l>ed Ergin far ciò che si può far peggio</l>
<l>di noi, poscia che tanto Ercol l'offese,</l>
<l>però se brami star nel real seggio,</l>
<l>se salvi i cittadin brami e il paese,</l>
<l>prigion gliele dei dar, poi ch'egli il chiede,</l>
<l>ed impetrar così pace e mercede.</l>
</lg>
<lg><l>Come pungente spron fa al corso desto</l>
<l>animoso corsier, così Ercol sprona</l>
<l>il parlar di costui poco modesto,</l>
<l>che tanto altiero ed orgoglioso tuona;</l>
<l>e volto a lui d'ucciderti i' mi resto,</l>
<l>disse ch'io sdegno così vil persona,</l>
<l>nata a le ciancie sol come la pica</l>
<l>che gracchia e mai non sa ciò che si dica.</l>
</lg>
<lg><l>Vattene tra le vecchie vili e' inette,</l>
<l>con la conocchia a lato, a narrar sole,</l>
<l>poi che tanto timor nel cor ti mette</l>
<l>questo mal uom, con le minaccie sole,</l>
<l>poco io curo suoi sdegni o sue vendette,</l>
<l>se questa man può quel che poter suole,</l>
<l>rimanti tu sicuro a contar gli anni,</l>
<l>fuor di questo timor di questi affanni.</l>
</lg>
<lg><l>E poi che parti che il mio capo sia</l>
<l>quel che questa battaglia abbia a finire,</l>
<l>ed a l'ostil furor per ciò si dia,</l>
<l>per acquetar del tiranno empio l'ire;</l>
<l>i'nol ricuso e vo' ch'egli si stia</l>
<l>a ogni periglio, fin ch'io fo morire</l>
<l>con la mia man.questo cane orgoglioso,</l>
<l>ch'esser pensa di noi vittorioso.</l>
</lg>
<lg><l>Né pur mi move a ciò lo sdegno solo,</l>
<l>ancora che di sdegno arda, ma il giusto,</l>
<l>la patria che mi prega che di duolo</l>
<l>la tragga e da le man di questo ingiusto,</l>
<l>onde meco mi allegro e mi consolo,</l>
<l>ché tra tanti di cor d'animo angusto</l>
<l>per mio raro destin sia a me serbato</l>
<l>ridur la patria mia nel primo stato.</l>
</lg>
<lg><l>E, questo detto, alzò il suo tronco in alto,</l>
<l>e disse: – Chi veder vuol salva Tebe</l>
<l>me segua e venga meco a dar l'assalto</l>
<l>al campo ostil. – Ma non già col cor ebe,</l>
<l>tal ch'avea di paura il cor di smalto</l>
<l>de la nobilitade e de la plebe</l>
<l>si assicurò con gli altri e tutti insieme</l>
<l>s'armar contra il crudel che Tebe preme.</l>
</lg>
<lg><l>Tutta la gioventù se n'andò al tempio</l>
<l>in cui solean servarsi e lancie e spade,</l>
<l>e poi ch'armati fur contra quell'empio,</l>
<l>ch'a suoi dì non conobbe unqua pietade,</l>
<l>pensan tutti d'Ergin far crudo scempio</l>
<l>e ricovrar l'antica libertade,</l>
<l>in ordine Ercol tutti gli conduce,</l>
<l>fatto da lor lor capitano e duce.</l>
</lg>
<lg><l>Amfitrion, visto Ercole partire,</l>
<l>per gire a quella perigliosa impresa,</l>
<l>con gli altri insieme anch'ei si volse unire</l>
<l>con l'alma di valore immenso accesa,</l>
<l>visto Ercole che il padre volea gire</l>
<l>seco a vendetta far de l'alta offesa</l>
<l>che Ergin faceva al popolo tebano,</l>
<l>far de la gente il volse capitano.</l>
</lg>
<lg><l>Nol volse consentire il saggio vecchio,</l>
<l>ma disse: – Poi che tu volta hai la mente</l>
<l>a questo fare e messo in apparecchio</l>
<l>sì valorosa e sì forbita gente,</l>
<l>per dimostrarti a ognun di valor specchio,</l>
<l>e vero lume di virtute ardente,</l>
<l>vo' che a me, e a tutta questa turba fida</l>
<l>in così rara impresa tu sia guida.</l>
</lg>
<lg><l>Così sovente ne la primavera</l>
<l>per non restar più ne le case vecchie,</l>
<l>visto ho seguire in bella e lunga schiera</l>
<l>in aria il novo re le nove pecchie,</l>
<l>lasciando il primo mel, la prima cera</l>
<l>a l'altro re, che con la greggia invecchia</l>
<l>ed ordine dia e legge a le prime api</l>
<l>godendo insieme le raccolte d'api.</l>
</lg>
<lg><l>Molto Ercol disse e molto Amfitrione</l>
<l>ma uopo fu alfin ch'Alcide il duce fosse</l>
<l>poste ch'ad ordine ebbe le persone,</l>
<l>Ercol, le schiere ad una ad una mosse</l>
<l>senza voler che tromba o tambur suone,</l>
<l>acciò che Ergino il campo non ingrosse,</l>
<l>vedendo contra sé venire armata</l>
<l>la gente ch'aveva Ercole adunata.</l>
</lg>
<lg><l>Visto Alcumena il suo marito e il figlio,</l>
<l>che s'eran messi contra Ergino in punto,</l>
<l>seco considerando il gran periglio,</l>
<l>si sente il cor da grave ambascia punto;</l>
<l>e volta verso lor con mesto ciglio,</l>
<l>dice: – A che il fier destin (lassa) mi ha giunto,</l>
<l>ch'io vegga i lumi de la vita mia,</l>
<l>a guerra andar così aspra e così ria? –</l>
</lg>
<lg><l>Amfitrion, questa tua età già grave,</l>
<l>ch'avrebbe di riposo omai mestiero,</l>
<l>fa che ogni gran pericol che Marte ave,</l>
<l>tema de la tua moglie il cor sincero</l>
<l>ed il valor del figlio fa che pave</l>
<l>la madre per vederlo così altiero,</l>
<l>che pericol non stima e con gran core</l>
<l>va ovunque è più paura ed è più orrore.</l>
</lg>
<lg><l>E pensa che ad un core ardito e forte</l>
<l>avezzo a l'arme, il finir vita in pace,</l>
<l>sia vergognosa e disorrevol morte,</l>
<l>ond'esser tra le spade ognor gli piace,</l>
<l>ma poi che il fier destin l'acerba sorte</l>
<l>così dolente e misera mi face,</l>
<l>prego il figlio che volte abbia le voglie</l>
<l>a la madre e il marito a la sua moglie.</l>
</lg>
<lg><l>E che pensiate che mia vita viva</l>
<l>in ambi voi e che se fusse spenta</l>
<l>la vostra, anco la mia serebbe a riva,</l>
<l>ché a seguitarvi mai non serei lenta,</l>
<l>perché più non potrei qui viver, priva</l>
<l>di chi viver mi fa lieta e contenta;</l>
<l>però cercate di servare in voi</l>
<l>lei, c'ha voi sol per fin de i desir suoi.</l>
</lg>
<lg><l>Tacque piangendo, ciò detto, Alcumena</l>
<l>e per sé e per lo padre Ercol rispose</l>
<l>e disse: – Madre, van timor vi mena</l>
<l>a imaginar di noi cose paurose,</l>
<l>andiam per liberar da la catena</l>
<l>(ché a torto a noi questo tiranno pose)</l>
<l>la patria e ciò ne fa sperar di avere</l>
<l>Giove propizio e le celesti spere. –</l>
</lg>
<lg><l>Sia in pace o'n guerra l'uomo ave il suo fine,</l>
<l>predestinato e il primo dì l'estremo</l>
<l>ci dà, in regioni nostre o'n pellegrine,</l>
<l>e questo fa che caso alcun non temo</l>
<l>che se il ciel destinato ave che il crine</l>
<l>persefone mi tagli e il viver scemo</l>
<l>mi sia tra l'arme, nulla gioveramme</l>
<l>lo stare in danza tra amorose fiamme.</l>
</lg>
<lg><l>La via de l'acquistarsi gloria è rara</l>
<l>in questo mondo e però se si scopre,</l>
<l>la deve avere il coraggioso cara,</l>
<l>per mostrar quanto val con nobili opre,</l>
<l>ne la più bella mai, ne la più chiara</l>
<l>ad uom, che per virtù il valore adopre,</l>
<l>mostrata fu dal sommo Giove in terra</l>
<l>di quella che noi chiama a questa guerra.</l>
</lg>
<lg><l>Per tema di morir non debbiam dunque</l>
<l>lasciar di gire a questa impresa bella,</l>
<l>la quale è tal che infiammeria qualunque</l>
<l>avesse a ogni valor l'alma rubella,</l>
<l>perché ciò fia cagion sempre ch'ovunque</l>
<l>di valor di virtuti altri favella,</l>
<l>sia questo nostro ardir da ognun lodato</l>
<l>e il nostro nome insino al cielo alzato.</l>
</lg>
<lg><l>E voglio che speriate anco voi, madre,</l>
<l>non picciola merce d'impresa tale</l>
<l>che, vinte ch'avrem noi l'ostili squadre</l>
<l>e dato avremo guiderdone uguale</l>
<l>de l'opre al reo tornerà il figlio e il padre</l>
<l>(se ciò consentirà il corso fatale)</l>
<l>carchi di spoglie d'oro e di ricco ostro</l>
<l>e ciò che porterem tutto fia vostro.</l>
</lg>
<lg><l>La sconsolata donna allor rispose,</l>
<l>ostro non cerco, figlio e non cerco oro,</l>
<l>sol vo' poi che tu e il padre si propose</l>
<l>volere andare a debellar costoro,</l>
<l>che tra l'opere vostre gloriose;</l>
<l>(e ciò le spoglie fia, fia il mio tesoro)</l>
<l>cerchiate di tornare a Tebe salvi,</l>
<l>io Giove pregherò ch'ambi voi salvi.</l>
</lg>
<lg><l>Da l'una parte e da l'altra fur dette</l>
<l>queste parole affettuosamente,</l>
<l>ora Ercole ch'avea le genti elette</l>
<l>per gire ad assalir quello insolente,</l>
<l>tutte quante in bell'ordine le mette</l>
<l>come suol capitan far diligente,</l>
<l>e le face marchiare a schiera, a schiera</l>
<l>per gir là ove accampato Ergino s'era.</l>
</lg>
<lg><l>Ma fe' in Tebe tener gli ambasciatori</l>
<l>d'Ergin, perché non dessero notizia,</l>
<l>ch'ei conducesse quella gente fuori,</l>
<l>a punir di quel reo la gran nequizia</l>
<l>senza strepito alcun, senza rumori</l>
<l>(quel raro capitan ne la milizia)</l>
<l>se n'andò sì che quei de la Tessaglia</l>
<l>contra lor nol sentir messo in battaglia.</l>
</lg>
<lg><l>Eran duo montagne ivi erte e sassose,</l>
<l>tra le quali era un bene angusto piano,</l>
<l>né altronde per vie aperte o per nascose</l>
<l>gire indi si potea al campo tebano,</l>
<l>Ercol celatamente ivi dispose</l>
<l>le genti sue per far d'Ergino insano</l>
<l>senza sospetto alcun, giusta vendetta,</l>
<l>con pugna pare in quella piazza stretta.</l>
</lg>
<lg><l>Disposta ch'ebbe tutta la sua gente</l>
<l>Ercole a luochi suoi, fa su la cima</l>
<l>d'un monte salire un ch'attentamente</l>
<l>l'essercito d'Ergin tacito estima,</l>
<l>fa l'uomo accorto officio diligente,</l>
<l>e, sotto il gran vessillo de la lima,</l>
<l>maggior numer di gente accolta vede,</l>
<l>ch'egli seco non pensa e che non crede.</l>
</lg>
<lg><l>Ma star la scorge senza ordine e legge,</l>
<l>e dormir come gente che non tema,</l>
<l>a guisa che talor soglion le gregge,</l>
<l>quando il pastor non ha del lupo tema,</l>
<l>Ercole, inteso ciò, tacito elegge</l>
<l>ché il campo suo nascosamente prema</l>
<l>quello d'Ergin la notte a l'improviso,</l>
<l>pensando di vederlo o rotto o ucciso.</l>
</lg>
<lg><l>In volto aveva ne la vesta bruna</l>
<l>la notte il giorno e tra le stelle avea</l>
<l>quasi il mezzo del ciel corso la luna,</l>
<l>e ciascuno ammal sonno prendea;</l>
<l>quando Ercol tentar volse la fortuna,</l>
<l>che seconda a desir suoi gli parea,</l>
<l>veggendo Ergin senza ordine e la molta</l>
<l>sua gente in grave sonno esser sepolta.</l>
</lg>
<lg><l>E, a sé chiamati i suoi, disse: – E cagione</l>
<l>l'insolenza d'Ergin, ch'armati siamo,</l>
<l>per dimostrargli, che contra ragione</l>
<l>tra tributari suoi ci annoveriamo,</l>
<l>e se ciascun di noi qui si dispone</l>
<l>a superarlo, la vittoria abbiamo,</l>
<l>poi ch'egli come quei che nessun cura,</l>
<l>vive sicur né del suo campo ha cura.</l>
</lg>
<lg><l>E pensa prima ogni impossibil cosa,</l>
<l>ché ci debbiamo armar contra di lui,</l>
<l>e però co' soldati si riposa,</l>
<l>senza sospetto alcuno aver di nui,</l>
<l>se 'n questa occasion sì aventurosa</l>
<l>l'assagliam dunque ed i soldati sui,</l>
<l>dal sonno oppressi, senza dubbio alcuno,</l>
<l>non rimane di lor vivo pur uno.</l>
</lg>
<lg><l>Onde, poi che la sorte ora ne scopre</l>
<l>sicura strada a la vittoria nostra,</l>
<l>sol ci resta che noi, con le nostre opre,</l>
<l>l'occasion prendiam, che il crin ci mostra,</l>
<l>e per la patria ognun di noi si adopre,</l>
<l>e tutti entriamo con tal core in giostra,</l>
<l>ché il tiranno crudel ne la campagna</l>
<l>con la sua gente rea, morto rimagna.</l>
</lg>
<lg><l>Andiamo adunque, valorosi, insieme</l>
<l>ove il cielo e l'onor nostro ne chiama,</l>
<l>e mentre che costui di noi non teme,</l>
<l>e por la città nostra a strazio brama,</l>
<l>assagliam lui, con ben sicura speme</l>
<l>d'acquistarci di ciò non pur gran fama,</l>
<l>ma di sottrarre il collo al servil giogo,</l>
<l>e uccider lui, ch'a noi minaccia il fogo.</l>
</lg>
<lg><l>Poi ch'ebbe detto ciò contra l'uom fiero,</l>
<l>né trovò alcun de suoi restar sospeso</l>
<l>ma esser con lui tutti di un pensiero</l>
<l>e il core avere a la battaglia acceso,</l>
<l>via più, che prima, divenuto altiero,</l>
<l>perché Ergino restasse o morto o preso,</l>
<l>egli cercò di condur tosto a effetto</l>
<l>quello che nel suo core avea concetto.</l>
</lg>
<lg><l>E de suoi scieglie trenta uomini arditi,</l>
<l>non valorosi men, che saggi e accorti,</l>
<l>ché se ne vadan, così insieme uniti,</l>
<l>sin che le guardie tessale abbian scorti,</l>
<l>poscia, o congiunti in uno o dipartiti,</l>
<l>(come l'occasion parrà che porti)</l>
<l>dian lor la morte e, datagliele, indicio</l>
<l>dian, di finito aver l'imposto officio.</l>
</lg>
<lg><l>Ch'egli poi quel farà, che meglio fia,</l>
<l>per vittoria ottener de l'ostil campo,</l>
<l>vanno i cor valorosi; e a mezza via</l>
<l>trovaro uno ch'avea nome Mesampo:</l>
<l>il prendon ratti e trovan ch'è una spia,</l>
<l>ch'era caduta in non pensato inciampo,</l>
<l>e da costui fu lor quel segno dato,</l>
<l>per cui poteano andar per ogni lato.</l>
</lg>
<lg><l>Preso Mesampo e datagli la morte,</l>
<l>di mano, in mano a le altre guardie andaro,</l>
<l>e, poi che l'ebber tutte quante morte</l>
<l>sicuramente lor, l'arme spogliaro,</l>
<l>e vistasi felice esser la sorte,</l>
<l>e quanto lor l'astuzie lor giovaro,</l>
<l>s'armaro tutti di quelle arme istesse,</l>
<l>sì che pareano quelle guardie espresse.</l>
</lg>
<lg><l>Il nome aveano che, a chi l'ave, è segno</l>
<l>di andar sicur, per la nemica parte,</l>
<l>il qual diero essi, per fidato pegno</l>
<l>a i tessali di sé, di parte, in parte,</l>
<l>e sì bene adoprar sepper l'ingegno</l>
<l>così bene celar seppero l'arte, </l>
<l>che se ne andaro come veri amici,</l>
<l>sicuri tra lo stuol de lor nemici.</l>
</lg>
<lg><l>Ed arrivaro insieme, in tempo poco,</l>
<l>ove Ergin de i cavalli avea l'armento</l>
<l>e vi accesero dentro sì gran foco,</l>
<l>che non poté per acqua esser poi spento,</l>
<l>non sentì Ergino così strano gioco,</l>
<l>né l'essercito suo a dormire intento,</l>
<l>fin che non fur tutte le stalle accese,</l>
<l>ch'allor svegliossi e ratto l'arme prese.</l>
</lg>
<lg><l>E corser tutti quanti ove le fiamme,</l>
<l>de i legati corsier faceano strazio,</l>
<l>ma non giova ch'Ergin gli animi infiamme</l>
<l>ché d'aiutargli il foco non dà spazio,</l>
<l>dice: – Alcun damme l'acqua e alcun damme</l>
<l>la scure, il grafio e non si vede sazio</l>
<l>alcun d'oprar, ma tardi è ogni soccorso,</l>
<l>ché il foco è tal che 'n parte è scorso. –</l>
</lg>
<lg><l>Ch'eran di secche canne quelle stalle,</l>
<l>onde ardean come fussero secca esca,</l>
<l>non giova portar acqua per la valle,</l>
<l>ché par che l'acqua il foco via più accresca,</l>
<l>han dinanzi i cavalli, hanno a le spalle</l>
<l>la fiamma, né vi è loco ond'alcuno esca, </l>
<l>onde i miser, legati a la catena,</l>
<l>del peccato del re portan la pena.</l>
</lg>
<lg><l>Non pensa Ergin, che ciò sia a posta fatto,</l>
<l>ma che venuto sia l'incendio a caso;</l>
<l>l'incendio, che di modo l'ha disfatto,</l>
<l>che un cavallo non gli è vivo rimaso</l>
<l>e mentre imputa a la fortuna il fatto,</l>
<l>non vede che vicino ave il suo occaso,</l>
<l>e, tutto in faccia sbigottito e tristo,</l>
<l>se ne riman, non men che pria, sprovisto.</l>
</lg>
<lg><l>Ondeggia il fumo e face l'aria nera,</l>
<l>e manda le faville al cielo il vento,</l>
<l>Ercol, che il segno ha da la fiamma altiera</l>
<l>di dar l'assalto a Ergin prende ardimento</l>
<l>e lasciate le guardie al loco, ove era,</l>
<l>a spinger la sua gente non fu lento,</l>
<l>e mandò il suono de le trombe in alto,</l>
<l>ed al nemico stuol dié un fiero assalto.</l>
</lg>
<lg><l>Come altiero falcon va tra le starne</l>
<l>quando la fame sostenuta il punge,</l>
<l>e si dà a preda sanguinosa farne,</l>
<l>e morte a tante dà quante ne aggiunge,</l>
<l>così Alcide bramoso sol di darne</l>
<l>l'ultimo danno a Ergin feroce giunge,</l>
<l>con l'essercito suo, vage di sangue,</l>
<l>e questo e quello fa cadere esangue.</l>
</lg>
<lg><l>Tosto che il nome d'Ercole si sente,</l>
<l>i tessali in disordine van tutti,</l>
<l>chi a l'arme se ne va, chi poi si pente,</l>
<l>chi grida morti siam, siamo destrutti,</l>
<l>chi cerca di nascondersi repente,</l>
<l>e chi si dà come vil donna a i lutti,</l>
<l>la tromba de i teban tuttavia sona,</l>
<l>ed Ercol su i nemici si abbandona.</l>
</lg>
<lg><l>Quale se ne la selva Ombro o Molosso</l>
<l>spinto dal cacciator passando latra,</l>
<l>i cervi fuggon poscia, ch'egli a dosso</l>
<l>a questo e a quel si gitta e ingioia e isquatra,</l>
<l>e lo stuolo s'appiatta in speco o'n fosso,</l>
<l>temendo sostener morte aspra ed atra,</l>
<l>tale faceano tutti i tessali ivi,</l>
<l>d'ardire in tutto e di baldanza privi.</l>
</lg>
<lg><l>Amfitrion dal fianco non si parte</l>
<l>del caro figlio e fa prove stupende</l>
<l>e valor mette in opra e senno ed arte,</l>
<l>e rompe ed apre e strazia e fora e fende;</l>
<l>gode a veder ch'Ercol rassembri un Marte,</l>
<l>qualor sovra i nemici il tronco stende,</l>
<l>e che gli altri, seguendo i lor vestigi,</l>
<l>mandin quei di tessaglia a i laghi stigi.</l>
</lg>
<lg><l>Ergin vede lo strazio, ode la tromba</l>
<l>de la nemica gente insieme accolta,</l>
<l>ed ode il lamentar ch'al ciel ribomba,</l>
<l>de la sua gente tutta in fuga volta,</l>
<l>pallida sì che par tratta di tomba,</l>
<l>ove sia stata più giorni sepolta,</l>
<l>né sa miser che dir, né sa che farsi</l>
<l>se non cercar d'accor gli uomini sparsi.</l>
</lg>
<lg><l>E abbandonato il loco, che la speme</l>
<l>de suoi cavalli già tolta gli avea,</l>
<l>chiama Melampo, Ippodamo ed insieme</l>
<l>ciascun, ch'appresso lui grado tenea</l>
<l>e grida forte, qual timor vi preme?</l>
<l>Perché fuggite questa turba rea?</l>
<l>Se vi fermate qui, se state forti,</l>
<l>ad uno, ad un tutti costor fian morti.</l>
</lg>
<lg><l>Ercole segue e la sua gente in tanto</l>
<l>face del sangue ostil vermiglio il campo,</l>
<l>egli qua vola e là con valor tanto,</l>
<l>che par di foco uno infiammato lampo,</l>
<l>gli uomini a dieci, a venti in ogni canto</l>
<l>a terra manda, alfin giunge Melampo,</l>
<l>che buona gente insieme aveva accolto,</l>
<l>e dagli al collo un colpo orribil molto.</l>
</lg>
<lg><l>Ché tutta gli levò netta la testa,</l>
<l>e la mandò, come una palla, in aria</l>
<l>senza nome il suo tronco in terra resta,</l>
<l>Ercole i colpi adosso a gli altri varia,</l>
<l>de i tebani nessun punto s'arresta</l>
<l>e tutti insieme fan de la contraria</l>
<l>gente quel che leon fa nelle selve,</l>
<l>quando irato è de le nemiche belve.</l>
</lg>
<lg><l>O quel che far veggian rapace Astorre</l>
<l>de le anitre talor, delle colombe,</l>
<l>Ergin di qua, di là gridando corre,</l>
<l>ed a l'arma fa dar tamburi e trombe,</l>
<l>ma così ognun la grave mazza abborre</l>
<l>ed il ferir de i dardi e de le frombe,</l>
<l>ché tra tante migliaia pochi sono</l>
<l>ch'odano di tambur, di trombe il suono.</l>
</lg>
<lg><l>Così quando talor tempesta atroce</l>
<l>assale in mezzo il mar nave spalmata,</l>
<l>quantunque il buon nocchiero alzi la voce,</l>
<l>perché si opponga a l'onde la brigata,</l>
<l>tanto il grave timore ad ognun nuoce;</l>
<l>ché non l'ode la gente spaventata,</l>
<l>perché il vento crudel, l'ira de l'onde</l>
<l>la mente occupa a ognuno, ognun confonde.</l>
</lg>
<lg><l>In tanto quei, ch'aveano acceso il foco,</l>
<l>e sicuri ivan per la gente ostile,</l>
<l>tutti insieme si unirono in un loco,</l>
<l>con cor feroce, ed animo virile.</l>
<l>e fattisi vicini a poco a poco,</l>
<l>con modo non men destro che sottile,</l>
<l>di mano a Acrisio tolser la bandiera,</l>
<l>e tutti se n'andaro ove Ercole era.</l>
</lg>
<lg><l>E dato il segno, che fedeli amici</l>
<l>dimostrar gli devea al figlio di Giove;</l>
<l>tra lo stuolo si poser de i nemici</l>
<l>facendo di valore immense prove,</l>
<l>cosa, che fu cagione a gli infelici</l>
<l>de la Tessaglia di non saper ove</l>
<l>devessero fuggire, ove fermarsi,</l>
<l>veggendo i suoi contra di loro armarsi.</l>
</lg>
<lg><l>Ché da gli iletii si pensar traditi,</l>
<l>tosto che il lampo dell'accesa stella</l>
<l>videro tra i tebani e loro arditi</l>
<l>scorrere il campo in questa parte, e 'n quella,</l>
<l>e perciò, come fuori di sé usciti,</l>
<l>non sapeano schifar quella procella,</l>
<l>ma chiamavan gli iletii misleali,</l>
<l>e cagion del lor danno e de i lor mali.</l>
</lg>
<lg><l>Onde avenne che a quanti iletii foro</l>
<l>tra lor cercaro i minii di dar morte;</l>
<l>gli iletii si voltar contra costoro</l>
<l>dando segno di cor, d'animo forte,</l>
<l>molti di quei morir, molti di loro,</l>
<l>per non aver le ostili insidie scorte</l>
<l>e per sì fatto caso immantinente</l>
<l>in disordine andò tutta la gente.</l>
</lg>
<lg><l>Qual già si vider ne' campi Dircei</l>
<l>quei che de i denti eran de l'angue nati,</l>
<l>contra lor stessi impetuosi e rei,</l>
<l>per le lor proprie mani al fin menati</l>
<l>tal'io non credo pur, ma giurerei,</l>
<l>che costor si serian tutti atterrati,</l>
<l>se il duce lor non conoscea l'inganno</l>
<l>e non cercava dar rimedio al danno.</l>
</lg>
<lg><l>Ergin, che questo vide, imaginossi</l>
<l>quel ch'era e d'acquetar cercò i soldati,</l>
<l>ma tutti a tal furore eran già mossi;</l>
<l>tutti gli animi avean così infiammati,</l>
<l>ch'a gran fatica, questo e quel fermossi</l>
<l>e cessò da gli assalti incominciati,</l>
<l>onde da suoi minor mal non avea</l>
<l>di quel che da nemici sostenea.</l>
</lg>
<lg><l>Ma tanto disse e fe' pur che fece alto,</l>
<l>alzar facendo il suo real stendardo,</l>
<l>Ippodamo con lui segue l'assalto</l>
<l>né al menar de le man si mostra tardo</l>
<l>Ercole tra costoro entra di un salto;</l>
<l>veloce più che ben veloce pardo</l>
<l>il segue il padre ed Ercol con la mazza</l>
<l>e quei col brando loro atterra e amazza.</l>
</lg>
<lg><l>Vola ora in aria un braccio, ora una coscia</l>
<l>or cadono le teste da le spalle</l>
<l>e a venti e a trenta fa sentire angoscia,</l>
<l>tal che il sangue discorre in ogni calle</l>
<l>e antunque Ergin pria, Ippodamo poscia</l>
<l>scorra di qua, di là tutta la valle</l>
<l>e questi e quei, con la tagliente spada,</l>
<l>si faccia, ovunque va, far empia strada.</l>
</lg>
<lg><l>Non dimen paion solo uomini quelli</l>
<l>ed Ercol contra loro un marte sembra</l>
<l>mentre man spezza e fiacca ossa e cervelli,</l>
<l>e 'n mille guise i suoi nemici smembra;</l>
<l>Amfitrion vulcan par che martelli</l>
<l>su le corazze e su le nude membra</l>
<l>e segue, quanto può seguir più il figlio,</l>
<l>la gente ostil mettendo in gran scompiglio.</l>
</lg>
<lg><l>Ercole in tanto vide lo spietato</l>
<l>Olindro, che facea de i teban strazio,</l>
<l>la onde avendo Amfitrion lasciato</l>
<l>che fesse de i nemici il suo cor sazio,</l>
<l>s'era, col tronco in man, ver lui voltato,</l>
<l>e con lui cento, in un medesmo spazio,</l>
<l>uccise e poscia da le ostili squadre</l>
<l>si volse, ove egli avea lasciato il padre.</l>
</lg>
<lg><l>Ma, mentre contra Olindro egi era gito,</l>
<l>e con Ippodamo era Amfitrione</l>
<l>a le mani, l'aveva Ergin ferito</l>
<l>di nascosto di punta entro al galone,</l>
<l>tale che il forte cavaliero ardito,</l>
<l>senza poter finir la sua tenzone,</l>
<l>sen cade a terra per l'aspra ferita</l>
<l>e col sangue ne versa anco la vita.</l>
</lg>
<lg><l>Nel girarsi Ercol vede Ergino fiero</l>
<l>c'ha in terra Amfitrione e gli sta sopra</l>
<l>col brando nudo e con sembiante altiero;</l>
<l>e la man manca a disarmarlo adopra,</l>
<l>qual veltro Ercole va pronto e leggiero,</l>
<l>per impedire d'Ergin la crudel opra,</l>
<l>ma visto Amfitrion in terra estinto</l>
<l>fu da giusta ira a la vendetta spinto.</l>
</lg>
<lg><l>E come tigre, cui sian stati i figli</l>
<l>dal cauto cacciator del covil tolti,</l>
<l>che co i denti si pensa e con gli artigli</l>
<l>vendetta farne e il segue a passi sciolti</l>
<l>così fa il gran dolor, ch'Ercol s'appigli</l>
<l>a la vendetta e tutti i pensier volti</l>
<l>ad isfogare il suo acerbo dispetto</l>
<l>col trarre a chi l'ha ucciso il cor del petto.</l>
</lg>
<lg><l>Ergin, che contra lui vede venire</l>
<l>Ercole, acceso di disdegno acerbo,</l>
<l>e visto già più volte ave al ferire</l>
<l>quanto egli abbia valor, qual'abbia nerbo,</l>
<l>si apparecchia a soffrir l'impeto e l'ire,</l>
<l>non men fiero che pria, non men superbo,</l>
<l>veggendosi devere aver battaglia</l>
<l>con chi, col tronco, ogni lorica smaglia.</l>
</lg>
<lg><l>Era Ippodamo entrato tra i tebani,</l>
<l>quando Ercol giunse e ucciso aveva Alceste,</l>
<l>e gittato Ermo e Ippalco sovra i piani,</l>
<l>e spezzate a molti altri e braccia e teste,</l>
<l>ché sì fiero era e sì forte le mani</l>
<l>aveva ed al ferir sì gravi e preste,</l>
<l>che rasembrava, tra l'ostili spade</l>
<l>villan.che con la falce atterri biade.</l>
</lg>
<lg><l>Solo Ergin dunque d'una punta assale</l>
<l>Ercole e tenta di ferirlo al volto;</l>
<l>Ercole in un momento indietro sale,</l>
<l>ed al fianco d'Ergino ha il tronco volto;</l>
<l>egli si gira e come avesse l'ale,</l>
<l>il colpo fugge, ma si ratto tolto</l>
<l>non si è disotto, che il fier colpo scende</l>
<l>a la coscia sinistra e gliele offende.</l>
</lg>
<lg><l>E se piena giungea quella percossa</l>
<l>la gamba avuto avea l'ultimo spaccio,</l>
<l>ché, ben che fusse l'armatura grossa,</l>
<l>ed d'acciaio ben fin, parve di ghiaccio,</l>
<l>Ergin, che prova quanto costui possa;</l>
<l>con ogni studio cerca uscir d'impaccio,</l>
<l>e si raccoglie in sé e, quanto più puote,</l>
<l>di un taglio il destro braccio gli percuote.</l>
</lg>
<lg><l>Ma fusse buona sorte, o caso, o fosse</l>
<l>che ad Ergin si volgesse il brando in mano,</l>
<l>di piatto il ferro il bracco gli percosse,</l>
<l>tal, che il colpo crudel scese giù in vano;</l>
<l>se giungea pien tagliava nervi ed osse</l>
<l>e gli tagliava il braccio il colpo strano</l>
<l>e non giovava ad Ercole esser figlio</l>
<l>di chi la terra e il ciel tempra col ciglio.</l>
</lg>
<lg><l>Ma non avenne già così ad Alcide</l>
<l>nel percuotere a Ergin la destra spalla</l>
<l>che da gli umeri il braccio gli divide,</l>
<l>col tronco di cui'l colpo unqua non falla;</l>
<l>Ippodamo, cui fier duolo conquide,</l>
<l>visto che, per cadere, Ergin traballa,</l>
<l>si move e spinto da lo sdegno grave,</l>
<l>ché per lo padre suo dentro il cor ave.</l>
</lg>
<lg><l>Se contra il figlio d'Alcumena gira,</l>
<l>con quel furor, con quella rabbia istessa,</l>
<l>che il toro fa se la giuvenca mira</l>
<l>dal lupo, ne la selva, in terra messa</l>
<l>che contra lui va per sfogarne l'ira,</l>
<l>né di ferirlo quinci e quindi cessa,</l>
<l>e adopra corna e pié contra la belva,</l>
<l>perché rimanga morta ne la selva.</l>
</lg>
<lg><l>Ma non sì tosto giunge che raddoppia</l>
<l>Ercol la botta e il capo a Ergino pesta,</l>
<l>e poco gli giovò la lama doppia,</l>
<l>di ch'era il lucido elmo, ch'avea in testa,</l>
<l>che il cervello de l'ossa fuor gli scoppia</l>
<l>sì ch'una particella non ven resta,</l>
<l>che fronte, naso, bocca, occhi gli schiaccia,</l>
<l>sì ch'en lui non riman forma di faccia.</l>
</lg>
<lg><l>In questa giunge Ippodamo e ben fora,</l>
<l>che preso avesse da suo padre essempio,</l>
<l>e non volesse che, ad un'istessa ora,</l>
<l>le spoglie d'ambi Ercol portasse al tempio,</l>
<l>ché se la spada sua ben taglia e fora,</l>
<l>e fa de l'altra gente acerbo scempio,</l>
<l>non porà però far ch'Ercole il forte</l>
<l>nol fiacchi al fine e nol conduca a morte.</l>
</lg>
<lg><l>La spada ora di dritto, or di riverso</l>
<l>intorno gira il giovane robusto,</l>
<l>or la pungente punta drizza verso</l>
<l>il volto, or verso il collo, or verso il busto</l>
<l>or finge, or cenna, assale or da traverso</l>
<l>il nemico, ma colpo non va giusto,</l>
<l>ch'Ercole il meglio suo sempre prevede,</l>
<l>ed a misura move e mano e piede.</l>
</lg>
<lg><l>Che 'n armeggiare era Ercole sì esperto,</l>
<l>ch'alcun non fu ne la città a lui pari,</l>
<l>e non men con la mazza era coperto</l>
<l>che sia, chi con lo scudo si ripari;</l>
<l>colpo il nemico non avea sì certo</l>
<l>ch'Ercol nol fesse van con modi rari,</l>
<l>e ciò fu, che ne l'arme ebbe maestro</l>
<l>castor, via più d'ognuno agile e destro.</l>
</lg>
<lg><l>Però si stava con la mazza in punto</l>
<l>aspettando, tra mille, un colpo solo</l>
<l>seco dicendo: – Se questi fia giunto</l>
<l>solo una volta avrà l'ultimo duolo,</l>
<l>sta su l'aviso, e accortamente ha giunto</l>
<l>il piede con la mano, agil su il suolo,</l>
<l>né sì a ferirlo Ippodamo s'ingegna</l>
<l>che possa colpo far come disegna.</l>
</lg>
<lg><l>Così, signor il mio principe ho visto,</l>
<l>degno figliuol de l'eccellenza vostra,</l>
<l>quando nel gioco de la spada acquisto</l>
<l>ha cerco far di chi il ferir gli mostra,</l>
<l>però che il meglio suo sempre ha previsto,</l>
<l>né giova a l'altro fargli finta mostra</l>
<l>di sé, per ingannarlo, ch'egli accorto</l>
<l>il meglio sempre ed il vantaggio ha scorto.</l>
</lg>
<lg><l>Dando segno or nel quintodecimo anno</l>
<l>come Ercol dié ne la medesma etade,</l>
<l>di voler fare a morte illustre inganno,</l>
<l>col senno, col valor, con la bontade,</l>
<l>e spregiare ogni noia ed ogni affanno,</l>
<l>per scorrer di virtù l'alte contrade,</l>
<l>sol per mostrarsi non men figliuol vostro,</l>
<l>ch'Ercol di Giove figlio si sia mostro.</l>
</lg>
<lg><l>Tal che com'ha del suo forte avo il nome,</l>
<l>così simil gli sia ne la virtute,</l>
<l>e ne rimangan quelle forze dome,</l>
<l>che s'armeran contra la sua salute,</l>
<l>acciò ch'eternamente egli si nome,</l>
<l>ovunque le virtù sian conosciute,</l>
<l>e, ne la pace e tra l'ostili squadre,</l>
<l>si vegga impresso in lui l'Avolo e il padre.</l>
</lg>
<lg><l>Cresci e l'orme de l'avo e le paterne</l>
<l>segui, figlio gentil, per quella strada,</l>
<l>per cui puoi far che, per imprese eterne,</l>
<l>il nome tuo per ogni parte vada,</l>
<l>e che la fama la tua gloria eterne</l>
<l>per opra de l'ingegno e de la spada,</l>
<l>sì ch'abbian sempre i più degni scrittori</l>
<l>a cantare i tuoi pregi e i tuoi onori.</l>
</lg>
<lg><l>Io serbo a miglior tempo e penne e inchiostri</l>
<l>per onorar la tua virtù suprema,</l>
<l>bastami, ch'io accenni or quel che tu mostri</l>
<l>in questa età, perché l'oblio tu prema,</l>
<l>bisogna or dir del domator de i mostri,</l>
<l>seguendo il cominciato mio poema,</l>
<l>per dimostrare il fin de la contesa,</l>
<l>che con quello orgoglioso egli avea presa.</l>
</lg>
<lg><l>Ippodamo su il capo ferir tenta</l>
<l>Ercole e di gittarlo estinto a terra,</l>
<l>Ercole il tronco al fier colpo appresenta,</l>
<l>ed incontra la spada e gliele atterra,</l>
<l>e, lasciata la mazza, a lui s'aventa,</l>
<l>e il braccio destro ad ambe man gli afferra,</l>
<l>e, levatogli l'elmo da la fronte,</l>
<l>il ruota in aria e gittalo oltra un monte.</l>
</lg>
<lg><l>Alto era il monte più d'un grosso miglio,</l>
<l>oltra il quale a due mani Ercol gittollo,</l>
<l>e tutto il corpo se n'andò in scompiglio</l>
<l>tosto che in terra dié l'ultimo crollo,</l>
<l>che fe' sì del suo sangue il suol vermiglio,</l>
<l>che non si scorse in lui capo, né collo,</l>
<l>né la parte dinanzi, né di dietro,</l>
<l>come se stato fusse un ghiaccio, o un vetro.</l>
</lg>
<lg><l>Mentre Ercol con costor fece battaglia,</l>
<l>i capitan de la Tebana parte</l>
<l>fugati e morti avean quei di tessaglia,</l>
<l>con sommo ardire e con mirabil arte,</l>
<l>eran per tutto il campo, e piastra e maglia,</l>
<l>e braccia e capi e piedi e mani sparte,</l>
<l>onde correa d'intorno per lo piano,</l>
<l>in grandissima copia, il sangue umano.</l>
</lg>
<lg><l>Non altramente che ne la Romagna</l>
<l>su il nobil pian del Ravennate suolo</l>
<l>si vedesse sanguigna la campagna,</l>
<l>signor per man del vostro padre solo,</l>
<l>allor, che ruppe Giulio e fugò spagna,</l>
<l>ed atterrò l'altro nemico stuolo,</l>
<l>riportandone quella alta vittoria,</l>
<l>ch'a Francia dié salute ed a lui gloria.</l>
</lg>
<lg><l>Quei tessali, che vivi erano, ratti</l>
<l>per non far, come gli altri, i campi rossi,</l>
<l>Odrin'avea ne la città ritratti,</l>
<l>ed ivi nel sicur tutti riscossi,</l>
<l>e per non esser da i teban disfatti</l>
<l>s'erano dati a far ripari e fossi,</l>
<l>onde restò sol la tebana gente</l>
<l>nel campo, ove la pugna era sì ardente.</l>
</lg>
<lg><l>Così, per spazio di una mezza notte,</l>
<l>Ercol, con diece mila de i tebani,</l>
<l>tutte le genti tessale ebbe rotte,</l>
<l>e fatti tutti i lor desegni vani,</l>
<l>che non giovò ad Ergino aver condotte</l>
<l>genti infinite, ivi a menar le mani,</l>
<l>onde allor quanto vaglia in tali imprese</l>
<l>più il consiglio, che il numer si comprese.</l>
</lg>
<lg><l>Felice il capitan, felice il duce,</l>
<l>che il campo suo con gran prudenza regge,</l>
<l>ché chi gli armati suoi così conduce,</l>
<l>e gli move con ordine e con legge,</l>
<l>la parte aversa spesso a tal riduce,</l>
<l>che di lei fa quel che, leon di grgge</l>
<l>e se n'ave tal prova a nostri tempi,</l>
<l>che soverchio è volerne dare essempi.</l>
</lg>
<lg><l>Non negherò, ch'esser d'ardito core,</l>
<l>meglio non sia, che di demesso e umile,</l>
<l>ma, se il senno non è giunto al valore,</l>
<l>poco più il forte val, che vaglia il vile,</l>
<l>che se l'ardir guidato è dal furore,</l>
<l>face piana la strada al campo ostile</l>
<l>di fargli danno, non men duro e grave</l>
<l>di quello, ch'ora Ergin sostenuto ave.</l>
</lg>
<lg><l>La bella Aurora, co'bei crini d'oro,</l>
<l>già si mostrava in oriente pura,</l>
<l>e il sol menava al suo antico lavoro,</l>
<l>a far giorno seren di notte oscura,</l>
<l>quando tutti i tebani in punto foro,</l>
<l>per gire a dar l'assalto a l'alte mura</l>
<l>di Minia e porle a fatto a terra tutte,</l>
<l>per vederle, per sempre, allor distrutte.</l>
</lg>
<lg><l>Ad Ercol, che non meno di pietate</l>
<l>aveva in sé, che di valor, d'ardire,</l>
<l>non parve che quell'anime infiammate</l>
<l>andassero i nemici ad assalire,</l>
<l>pria che non fusser sepolture date</l>
<l>a que' forti tebani, che morire</l>
<l>voluto avean, perché sicura stesse</l>
<l>la patria loro e 'n libertà vivesse.</l>
</lg>
<lg><l>Tra diece mila di tessali morti</l>
<l>trovò cento teban di vita usciti;</l>
<l>tutti ne' visi e ne' lor petti forti</l>
<l>come valorosi uomini feriti,</l>
<l>Ercol si dolse assai de le lor morti,</l>
<l>e poscia ch'arsi gli ebbe e sepelliti,</l>
<l>a i lor sepolcri, con mirabil cura,</l>
<l>appender fe' gli scudi e l'armatura.</l>
</lg>
<lg><l>E di sua mano il lor nome vi scrisse,</l>
<l>facendo fede de la lor prodezza,</l>
<l>ma il buono Amfitrion, ch'Ergin trafisse,</l>
<l>ch'era di senno essempio e di fortezza,</l>
<l>non volse, ch'ivi alcuno sepellisse,</l>
<l>per dar del suo valor maggior contezza,</l>
<l>e però volse, che perpetua requie</l>
<l>gli desse Tebe con pompose essequie.</l>
</lg>
<lg><l>Però, toltogli l'elmo da la faccia,</l>
<l>e volti gli occhi al sanguinoso viso,</l>
<l>che cosa poss'io aver, che più mi piaccia,</l>
<l>disse, piangendo: – Poscia che te ucciso</l>
<l>veggo, dal cui valor, da le cui braccia</l>
<l>sperai lo stuolo ostil veder conquiso,</l>
<l>de quali s'averrà ben ch'io triomfi,</l>
<l>ingrati mi seran tutti i triomfi?</l>
</lg>
<lg><l>Poi ch'or, che mi s'è mostra in parte lieta</l>
<l>la fortuna, da cui temeva insidia,</l>
<l>mi ti toglie il destin crudele e vieta,</l>
<l>e il fato ingiusto il mio piacer m'invidia,</l>
<l>ai come l'aspra sorte alla quieta</l>
<l>vita nostra mortal repente insidia?</l>
<l>Come angoscia e dolore il cor ne preme,</l>
<l>quando maggiore abbiam di gioir speme?</l>
</lg>
<lg><l>Ma.in questa così grave e dura sorte,</l>
<l>in questo privo esser di tale amico,</l>
<l>via men grave il destin m'è, e via men forte,</l>
<l>poscia ch'estinto veggo il fier nemico,</l>
<l>che ti dié, con insidia, acerba morte,</l>
<l>e me privò del caro padre antico,</l>
<l>oltre gli altri infiniti, ch'atterrasti</l>
<l>tu di tua man, mentre la spada usasti.</l>
</lg>
<lg><l>E preda a i lupi son, son preda a i cani,</l>
<l>a i corbi, a i nibbi, a gli avidi avoltori,</l>
<l>da le lor genti e popoli lontani,</l>
<l>senza ch'alcun lor dia gli ultimi onori,</l>
<l>degna mercede a lor fatti villani,</l>
<l>cagione a me di così gran dolori,</l>
<l>che meraviglia è che teco i'non pera,</l>
<l>vinto dal duolo e da l'ambascia fiera.</l>
</lg>
<lg><l>Ai quanto, oimé, la tua cara consorte,</l>
<l>che per te forse porge a Giove voti,</l>
<l>vuol trista rimaner de la tua morte,</l>
<l>visti d'effetto i casti preghi vuoti,</l>
<l>ma ne l'acerba e dispietata sorte,</l>
<l>che compiti ha in estinguerti i suoi voti,</l>
<l>porà restar la misera contenta,</l>
<l>vista, con sommo onor, tua vita spenta.</l>
</lg>
<lg><l>Io, padre, tutto quel che si può farti</l>
<l>d'amorevole figlio, in questo caso,</l>
<l>da me fia fatto e poscia ch'altro darti</l>
<l>per mio fiero destin, non mi è rimaso,</l>
<l>senonse quella pompa apparecchiarti,</l>
<l>che si apparecchia ad uom gito a l'occaso,</l>
<l>non mancherò (benché di dolor pieno)</l>
<l>di farti a mio potere onore a pieno.</l>
</lg>
<lg><l>E così detto, il padre su lo scudo</l>
<l>fe' porre e porgli poi l'altre arme a canto</l>
<l>e disse: – Non di gloria o d'onor nudo</l>
<l>avrai di Tebe e de la moglie il pianto,</l>
<l>ma, ne la morte e ne 'l tuo fato crudo,</l>
<l>tra i miglior cavalier ti darà vanto,</l>
<l>veggendoti quel forte fianco aperto,</l>
<l>che tu a la patria hai, per salvarla, offerto. –</l>
</lg>
<lg><l>Ch'Ergino, che temea d'esser conquiso,</l>
<l>Ergino fier, ch'or per mia mano giace</l>
<l>per salvarsi, oso a riguardarti in viso</l>
<l>non fu, ma come infame lupo face</l>
<l>con insidia veder ti volse ucciso,</l>
<l>quantunque forte fusse e fusse audace,</l>
<l>e di te aver mostrò tanto timore,</l>
<l>ch'a guerra aperta uscir non ardì fuore.</l>
</lg>
<lg><l>E questo detto d'uomini un stuol chiaro</l>
<l>tra i soldati tebani Ercole elesse</l>
<l>che portassero a Tebe quel più raro</l>
<l>cavalier, ch'unqua la Beozia avesse,</l>
<l>costoro alzaro il lor compagno caro</l>
<l>sovra gli umeri lor, versando spesse</l>
<l>lagrime fuor per gli occhi e a lento passo,</l>
<l>portaro Amfitrion di vita casso.</l>
</lg>
<lg><l>Parte di loro avevan le bandiere</l>
<l>gli usberghi, gli elmi e gli altri ostili arnesi,</l>
<l>che tolti avean tra le nemiche schiere,</l>
<l>a quei ch'erano morti e ch'eran presi;</l>
<l>ed acciò che gli usati onori avere</l>
<l>potesse Amfitrion, da que' cortesi</l>
<l>cavalier fur prigion molti menati</l>
<l>da essere a la santa ombra svenati.</l>
</lg>
<lg><l>L'armatura d'Ergino era tra queste</l>
<l>con l'elmo del suo Ippodamo, ch'avea</l>
<l>Letre, per mano d'Ercole, conteste</l>
<l>la breve, che di lor conto rendea,</l>
<l>con pompa tale quelle anime meste</l>
<l>portaro Amfitrion, cui sorte rea</l>
<l>per dimostrar la sua forza infinita</l>
<l>aveva, anzi il suo dì, tolto di vita.</l>
</lg>
<lg><l>Nel partir di costor, Ercole alquanto</l>
<l>sovra sé stette e con dolenti note</l>
<l>disse poi che: – La sorte aversa tanto</l>
<l>mi è stata e il corso de le eterne ruote</l>
<l>ch'al maggior uopo, la tua morte ho pianto,</l>
<l>né fare a tua salute altro si puote;</l>
<l>rimanti in pace, io l'opra incominciata</l>
<l>seguirò e ne fia l'onta appareggiata. –</l>
</lg>
<lg><l>Andaro a Tebe i forti cavalieri,</l>
<l>portando or quegli, or questi'l corpo estinto</l>
<l>tutti con l'alma di mesti pensieri</l>
<l>piena e col viso di ver duol dipinto,</l>
<l>Ercole, con quegli altri animi altieri,</l>
<l>Odrino andaro ad assalir, che cinto</l>
<l>s'era d'argini e fossi;al fine è questo,</l>
<l>ne l'altro canto spiegherovvi il resto.</l></lg></div1>

<div1><head>IV</head>

<lg><l>L'occasion così ratta si fugge,</l>
<l>ché chi nel crin non le sa dar di piglio,</l>
<l>indarno poi se ne consuma e strugge,</l>
<l>che per riaverla è vano ogni consiglio;</l>
<l>e come non è cosa, tra quest'ugge</l>
<l>più veloce a venirci del periglio,</l>
<l>così cosa non è ch'a par di questa</l>
<l>fugga, che il tempo, in un momento, presta.</l>
</lg>
<lg><l>E posto ch'ella in ogni cosa voglia,</l>
<l>come colei che tra noi face il tutto,</l>
<l>nondimen tanto può ne la battaglia,</l>
<l>ed a chi la conosce è di tal frutto,</l>
<l>che da temer non vi è giamai ch'assaglia</l>
<l>chi prender la si sa, doglia, né lutto,</l>
<l>come seguon color pena e martire,</l>
<l>che la si lascian da le man fuggire.</l>
</lg>
<lg><l>Questo mostrò Annibal quando egli vinse,</l>
<l>e non seppe usar poi la sua vittoria,</l>
<l>il che cagion fu ch'al fin s'estinse</l>
<l>e fe' molto minor l'alta sua gloria;</l>
<l>ma Scipion, che lui poscia constrinse</l>
<l>a fuggir da Cartagine, memoria</l>
<l>chiara lasciò di sé mostrando come</l>
<l>seppe a l'occasion dar ne le chiome.</l>
</lg>
<lg><l>Ma tra quanti mai furo antichi essempi</l>
<l>degni d'esser lodati in prosa e 'n rime,</l>
<l>mostrò s'è Carlo quinto a' nostri tempi</l>
<l>assai più di ciascun chiaro e sublime,</l>
<l>che 'n domare i rubelli e vincer gli empi</l>
<l>tra tutti ottenut'ha le parti prime,</l>
<l>sol per aver saputo usare il tempo</l>
<l>ch'offre l'occasione, in picciol tempo.</l>
</lg>
<lg><l>Così Tunesi vinse e a Barbarossa</l>
<l>non giovò aver nel mar copia di vele,</l>
<l>ché fu così la sua potenza scossa:</l>
<l>e sì gran cagione ebbe di querele</l>
<l>che più mai contra Carlo non si è mossa</l>
<l>la gente maledetta ed infedele,</l>
<l>e tutto avenne.per usare in punto</l>
<l>il senno, col valore in lui congiunto.</l>
</lg>
<lg><l>Né dato ha ne la Magna minor segno</l>
<l>d'aver saputo usar la sua ventura,</l>
<l>quando col gran valor, col molto ingegno,</l>
<l>con la sua diligenza e con la cura,</l>
<l>tolto ha a Sansogna e a l'Antigravio il regno</l>
<l>e fattigli prigioni e tal paura</l>
<l>mess'ha in ogni signor ch'ivi soggiorna,</l>
<l>che non ardisce alcuno alzar le corna.</l>
</lg>
<lg><l>Così Ercol contra Ergin seppe servirsi</l>
<l>de la ventura, che gli offerse l'ora,</l>
<l>e con l'ingegno suo la strada aprirsi</l>
<l>a la vittoria, la qual stata fora</l>
<l>da la nemica parte, se fuggirsi</l>
<l>l'occasion lasciato avesse allora,</l>
<l>di cui, chi si ritrova restar senza</l>
<l>compagna, mai sempre ha la penitenza.</l>
</lg>
<lg><l>Compito ch'ebbe il suo pietos'offizio</l>
<l>Ercol verso i teban, ch'Ergin gli tolse,</l>
<l>ritornò al militar primo essercizio,</l>
<l>e contra i mini la sua gente volse;</l>
<l>ma la città, che l'ultimo supplizio</l>
<l>aspettava d'aver, in uno accolse</l>
<l>quanta gente atta a l'arme in sé tenea</l>
<l>per opporsi al furor ch'ella temea.</l>
</lg>
<lg><l>Ch'ancor ch'altri il fratello ed altri il figlio</l>
<l>piangesse in Minia ed altri il morto padre,</l>
<l>mesto altri, per lo socio, avesse il ciglio</l>
<l>che giacea morto fra le ostili squadre,</l>
<l>nondimeno il vicino e gran periglio</l>
<l>ed il timor di doglie acerbe ed adre,</l>
<l>voltar fece, dal pianto e da i dolori,</l>
<l>a la diffesa de la patria i cori.</l>
</lg>
<lg><l>Chi di lor va a le porte e chi a le mura</l>
<l>e chi sassi apparecchia e chi saette,</l>
<l>chi spiedo, spada, lancia, aver procura,</l>
<l>chi terra, sovra terra, in fretta mette,</l>
<l>chi a far forti le torri usa ogni cura,</l>
<l>chi cerca in un tener le genti strette,</l>
<l>chi l'unite divide in altra parte,</l>
<l>chi la forza usa e chi s'acconcia a l'arte.</l>
</lg>
<lg><l>Così talor, se il re de i fiumi cresce</l>
<l>e per neve e per pioggie e per torrenti,</l>
<l>la turba de i villani, a cui rincresce</l>
<l>perdere il gran, le greggie e i cari armenti</l>
<l>per ispedir la forza sua fuor esce,</l>
<l>quanto più tosto può co' suo instromenti,</l>
<l>co' quali ella si pensa poter fare,</l>
<l>che il Po non possa ne' suoi campi entrare.</l>
</lg>
<lg><l>Mentre che è la città così sossopra,</l>
<l>e ognuno attende a far fossi e ripari,</l>
<l>perché improviso non le venga sopra,</l>
<l>Alcide e guasti i dolci alberghi e cari,</l>
<l>un vecchio saggio che l'ingegno adopra,</l>
<l>per tor la patria sua da' pianti amari,</l>
<l>accor fa in uno i capitani eletti,</l>
<l>e spiega il suo consiglio in questi detti.</l>
</lg>
<lg><l>Vorrei che fusse la fortuna nostra</l>
<l>sì lieta e il nostro stato sì felice,</l>
<l>che mentre Minia co' tebani giostra,</l>
<l>non avesse a sentir cosa infelice;</l>
<l>ma poi che tal la sorte pur si è mostra,</l>
<l>che più poco di ben sperar ne lice,</l>
<l>credo che meglio sia mutar consiglio</l>
<l>e cercar di fuggir tanto periglio.</l>
</lg>
<lg><l>Ché possiamo vedere apertamente</l>
<l>ch'irati abbiam gli dei, se non siam sciocchi,</l>
<l>e che forza è (se non mutiamo mente)</l>
<l>che il colpo ultimo in noi rea sorte scocchi,</l>
<l>con forza tal, che giamai non fu gente</l>
<l>ch'avesse maggior danno innanzi a gli occhi,</l>
<l>di quel, ch'io veggio, prima che ci arrivi</l>
<l>sì fier che ci dorrà che siamo vivi.</l>
</lg>
<lg><l>Onde poscia ch'ondeggia il nostro sangue,</l>
<l>versato da i teban ne la campagna,</l>
<l>e convien che la gente fatta essangue</l>
<l>in preda a gli avoltoi tutta rimagna,</l>
<l>e la città così si duole e langue,</l>
<l>ch'uomo non è tra noi, ch'ora non piagna,</l>
<l>né pur gli uomini (oimé ) ma queste mura</l>
<l>piangon la grave nostra aspra ventura.</l>
</lg>
<lg><l>Per lo nostro miglior, signori, io scieglio,</l>
<l>ch'umili ad Ercol or chiediamo pace,</l>
<l>e che cerchiam di spegner l'odio veglio,</l>
<l>che cagione è ch'egli ne strugge e sface,</l>
<l>ed il passato giorno esser può speglio</l>
<l>a timidi non pur, ma ad ogni audace,</l>
<l>ché, quando inchina il cielo a l'altrui male,</l>
<l>nulla il valor, nulla la forza vale.</l>
</lg>
<lg><l>E vero ben che, per la patria ognuno</l>
<l>deve la vita espor, né curar morte;</l>
<l>ma quando il destino è tanto importuno,</l>
<l>che le speranze di servarla ha morte,</l>
<l>più tosto (a mio giudicio) de ciascuno</l>
<l>umile andare al suo nemico forte,</l>
<l>e sommesso cercar di conservarla,</l>
<l>ché a l'ultima ruina altiero trarla.</l>
</lg>
<lg><l>Né per mio ben cerco d'indurvi a questo,</l>
<l>che son del viver mio corsi tanti anni,</l>
<l>ch'omai de la mia vita è poco il resto,</l>
<l>e posso poco stare in questi affanni;</l>
<l>il ben commune solo a ciò mi ha desto,</l>
<l>e il temer via più i vostri, che i miei danni,</l>
<l>i quai sì gravi sovrastar vi veggio,</l>
<l>che non so, ch'aspettar uom possa peggio.</l>
</lg>
<lg><l>Dunque mi par che, tutti umili a un tratto</l>
<l>cerchiam di spegner questa fiamma accesa,</l>
<l>che s'allor ch'eravam forti nel fatto,</l>
<l>e vincer speravamo in questa impresa;</l>
<l>morto è il re, il figlio rimaso è disfatto,</l>
<l>il nostro campo (il che a narrar mi pesa)</l>
<l>che debbiam pensar or che siamo vinti,</l>
<l>e da i teban vittoriosi cinti?</l>
</lg>
<lg><l>La cui felicità, la cui vittoria</l>
<l>per lor combatte or più che non fanno essi,</l>
<l>ed in tutto siam ben fuor di memoria,</l>
<l>se pensiam forse non restare oppressi;</l>
<l>la fortuna or del nostro mal si gloria,</l>
<l>e de' miseri e rei nostri soccessi,</l>
<l>né vi è rimedio a mitigar quest'aspra</l>
<l>se non umiliarsi a chi ella inaspra.</l>
</lg>
<lg><l>Qual mormorar d'un gran torrente l'onda</l>
<l>suol che, discorra tra la rena e i sassi,</l>
<l>s'avien ch'alcun tra l'una e l'altra sponda</l>
<l>la chiuda sì ch'a gran fatica passi,</l>
<l>tal, prima che nessun parli o risponda,</l>
<l>da l'adunata turba quivi fassi,</l>
<l>che tra lor tutti fanno alto bisbiglio,</l>
<l>inteso del buon vecchio il buon consiglio.</l>
</lg>
<lg><l>La maggior parte alfin cedea a Camerto,</l>
<l>(ch'avea tal nome) e seguia il suo parere,</l>
<l>che le parve che fusse egli sì esperto</l>
<l>che potesse il lor meglio antivedere;</l>
<l>ma l'orgoglioso Odrin disse: – Se certo</l>
<l>fusse sì il mal che costui fa temere,</l>
<l>che vincer nol potesse uman valore,</l>
<l>non ci porria nel cor tema maggiore. –</l>
</lg>
<lg><l>Ma la canuta età, che il crin gli imbianca,</l>
<l>ed involta gli tien l'alma nel ghiaccio,</l>
<l>fa che la forza in lui, che il valor manca,</l>
<l>e che non gli dà il cor d'uscir d'impaccio;</l>
<l>ma color che, l'alma hanno ardita e franca</l>
<l>ed hanno forte a la battaglia il braccio,</l>
<l>speran poter salvar la nostra terra,</l>
<l>e d'Ercol triomfare in questa guerra.</l>
</lg>
<lg><l>Abbiamo avuta la fortuna aversa</l>
<l>in questo cominciar de la battaglia,</l>
<l>così poran vederla in lor conversa</l>
<l>i tebani ed amica a la Tessaglia,</l>
<l>ch'ella il veleno suo a vicenda versa,</l>
<l>per fare a ognun sentir quant'ella vaglia,</l>
<l>e nel ver, noi ben noi poco stimiamo,</l>
<l>s'esser per sempre oppressi or ci pensiamo.</l>
</lg>
<lg><l>Se il nocchier, poi che la turbata faccia</l>
<l>vede del mar ne la tempesta ria,</l>
<l>spera d'avere il mare anco in bonaccia,</l>
<l>e non lascia per ciò la presa via;</l>
<l>strano mi par ch'a l'ira, a la minaccia</l>
<l>prima de la fortuna, di noi sia</l>
<l>ognun sì impaurito che, tentare</l>
<l>più quel non voglia, che ci può salvare.</l>
</lg>
<lg><l>Se, perché visto abbiam sol una volta</l>
<l>al nemico la fronte e morti alquanti</l>
<l>de i nostri e l'altra gente in fuga volta,</l>
<l>ci pensiamo dannati essere a i pianti,</l>
<l>sì che 'n tutto ogni speme ne sia tolta</l>
<l>di poter vendicar quei ch'abbiam pianti;</l>
<l>nel parer di Camerto ognun si pieghi,</l>
<l>e per la pace il suo nemico preghi.</l>
</lg>
<lg><l>Ma se ci avanza ancor tanto di forza,</l>
<l>che possiam ricovrar l'onor perduto,</l>
<l>perché ognuno il poter suo non rinforza?</l>
<l>Perché non è il miglior nostro veduto?</l>
<l>Qual vergogna ne fia che 'n altrui forza</l>
<l>andiam, come privati d'ogni aiuto,</l>
<l>e, nel principio di questa tenzone,</l>
<l>di viltà ognun di noi sia paragone.</l>
</lg>
<lg><l>Costor, che servono or, per liberarsi,</l>
<l>accolto han tutto il lor potere in uno,</l>
<l>e noi la patria nostra, che vantarsi</l>
<l>puote di avere a sé sopposto ognuno,</l>
<l>lascieremo soggetta e serva farsi,</l>
<l>perché tra noi non si ritrovi alcuno,</l>
<l>ch'ami la libertà ? prima vorrei,</l>
<l>non esser nato mai libero in lei.</l>
</lg>
<lg><l>Ch'a vergognare ella si avesse mai,</l>
<l>ch'io fussi tra suoi figli annoverato,</l>
<l>e, potendola trar fuori di guai,</l>
<l>serva la lasciassi ir, sotto altrui stato,</l>
<l>vivere in libertà sempre pensai,</l>
<l>ed ogni mio disegno è sempre stato</l>
<l>di non voler che quella città serva,</l>
<l>ché noi nel seno suo liberi serva.</l>
</lg>
<lg><l>Possendo l'ardir dunque darci scampo,</l>
<l>per lo valor di liberarmi spero,</l>
<l>s'Ergino è morto, Ippodamo e Melampo,</l>
<l>feriti da le man d'Ercole altiero,</l>
<l>egli ha visto anco morti nel suo campo,</l>
<l>il padre e con molti altri Alceste fiero,</l>
<l>tal che se piange Minia per Alcide,</l>
<l>Tebe per le man nostre anco non ride.</l>
</lg>
<lg><l>Sì che se non poranno i morti darci</l>
<l>aiuto, ce 'l daran quei che son vivi</l>
<l>che tanti son, che non deviamo farci</l>
<l>sì di consiglio e di valor sì privi,</l>
<l>ché non pur non speriamo di salvarci,</l>
<l>ma far del sangue lor correre i rivi,</l>
<l>e se, per fier destin morir bisogna,</l>
<l>meglio è morir, che viver con vergogna.</l>
</lg>
<lg><l>Tacque, ciò detto, Odrino tutto foco</l>
<l>mostrandosi nel viso e tutto ardire</l>
<l>Camerto (poi ch'ebbe taciuto un poco</l>
<l>e vide, che nessuno osava dire)</l>
<l>disse: – I' non son sì vil, né sì da poco</l>
<l>che contra Alcide i' non volessi uscire,</l>
<l>se la fortuna non tenesse volto</l>
<l>il tergo a noi, come a tebani il volto. –</l>
</lg>
<lg><l>E maggior segno dà d'alta virtute,</l>
<l>chi sa cedere a tempo a la fortuna</l>
<l>e sa con umiltà cercar salute,</l>
<l>quando ella contra lui le forze aduna,</l>
<l>ché chi veggendo le cose perdute</l>
<l>e lei serena a gli altri ed a lui bruna,</l>
<l>oppor si vuole, armato d'insolenza,</l>
<l>a la sua insuperabile potenza.</l>
</lg>
<lg><l>E l'effetto farà chiaro ch'io dico</l>
<l>il vero e che sì è Odrino appreso al peggio,</l>
<l>e quando sopra ci starà il nemico</l>
<l>(come insino ora starloci io veggio)</l>
<l>mi vedrà ognuno a la mia patria amico</l>
<l>e che la sorte rea nostra preveggio,</l>
<l>ma duolmi, ch'io comprendo, insino ad ora,</l>
<l>che il conoscerlo poi fia tardi allora.</l>
</lg>
<lg><l>Mentre costoro avean contesa insieme,</l>
<l>ecco un messo venir pallido e bianco</l>
<l>che dice ch'Ercol la città si preme,</l>
<l>che non vi è loco alcun che più sia franco,</l>
<l>e che l'ultimo eccidio ognuno teme;</l>
<l>tanto è venuto il core ad ognun manco,</l>
<l>se non si trova alcun che con la spada</l>
<l>a dare a gli altri ardir subito vada.</l>
</lg>
<lg><l>Come stimolo il bue veloce rende,</l>
<l>quantunque sia per sua natura tardo,</l>
<l>così la costui voce i cori accende</l>
<l>e divien nel periglio ognun gagliardo;</l>
<l>le mura Odrin con la sua gente ascende,</l>
<l>e veloce vi pianta il suo stendardo,</l>
<l>e, col valore, a la battaglia invita</l>
<l>la gente che dianzi era sì smarrita.</l>
</lg>
<lg><l>E dice loro: – O coraggiosi, o forti,</l>
<l>di riacquistar l'onore il tempo è giunto,</l>
<l>a la vendetta de i compagni morti</l>
<l>usate il valor vostro in questo punto,</l>
<l>che il lor destin vi ha qui i tebani scorti,</l>
<l>acciò ch'ognun di lor resti defunto,</l>
<l>seguiamo adunque la ventura nostra,</l>
<l>poi che certa vittoria il ciel ci mostra. –</l>
</lg>
<lg><l>Detto ciò Griseo segue Acrisio Odrino,</l>
<l>e si pongono armati a la contesa;</l>
<l>il popol, che si vede il mal vicino</l>
<l>e ch'aspramente è la cittade offesa,</l>
<l>per schivar la rea sorte e il fier destino,</l>
<l>s'arma insieme con gli altri a la difesa,</l>
<l>onde, quanta esser può virtù in battaglia</l>
<l>si vide allor ne' cor de la Tessaglia.</l>
</lg>
<lg><l>I fanciulli, le donne e i vecchi inermi</l>
<l>che sono a l'armeggiar deboli e inetti,</l>
<l>a i forti portano armi e portan schermi,</l>
<l>e infiamman lor il cor con caldi detti</l>
<l>dicendo: – Noi che siamo imbelli e infermi,</l>
<l>riposiam tutti sovra i vostri petti</l>
<l>e riponiam nel vostro alto valore</l>
<l>la speme de la vita e de l'onore. –</l>
</lg>
<lg><l>Così dice al figluolo il vecchio padre,</l>
<l>così al fratel piangendo la sorella,</l>
<l>e col fanciullo al sen, la trista madre</l>
<l>il suo marito a suo soccorso appella;</l>
<l>non men si caccia tra le forti squadre</l>
<l>la misera, infelice virginella,</l>
<l>e, a giunte mani, con dolenti voci,</l>
<l>infiamma a la battaglia i cor feroci.</l>
</lg>
<lg><l>Così talor quando da l'onde in mare</l>
<l>e combattuta travagliata nave,</l>
<l>quei che nel legno son, ne san che fare,</l>
<l>si voltano al nocchier, che sol non pave,</l>
<l>e nol cessano tutti di pregare</l>
<l>ché per quanta perizia ed ardir ave,</l>
<l>da la tempesta ria tutti gli salvi</l>
<l>e cerchi di condurgli al porto salvi.</l>
</lg>
<lg><l>Odrin corre qua e là, prega e comanda,</l>
<l>e gli armati dispon tutti a lor loco,</l>
<l>e sassi e dardi e pece e strali manda</l>
<l>ne lo stuolo nemico e ardente foco,</l>
<l>ed a tal pone in capo tal ghirlanda,</l>
<l>ch'ave da contrastar contra lui poco,</l>
<l>che in un momento tutto si risolve,</l>
<l>divorandol la fiamma in poca polve.</l>
</lg>
<lg><l>Ercol d'aprir le porte in tanto cura</l>
<l>e con quanto ha poter le urta e percuote;</l>
<l>cercano gli altri di salir le mura</l>
<l>con scale, funi ed ingegnose ruote,</l>
<l>d'essere il primo ognun tenta e procura;</l>
<l>né vuole alcun che 'n lui timor si note,</l>
<l>e far cosa d'onor così ognun prezza</l>
<l>ché i pericol non pur, ma morte sprezza.</l>
</lg>
<lg><l>Tutta la gente tessala a confuso</l>
<l>non perdona a gittar saette e sassi,</l>
<l>onde tal crede di salire in suso</l>
<l>ché morto al basso, over ferito vassi;</l>
<l>monta uno, tosto che quell'altro è giuso,</l>
<l>un altro dietro a lui raddoppia i passi</l>
<l>e su le scale vedesi di rado</l>
<l>che non siam quattro e sei sovra un sol grado.</l>
</lg>
<lg><l>Come al fiorir del novo april, le pecchie</l>
<l>vanno carche d'Ambrosia a le lor case,</l>
<l>che entrar molte sen veggono e parecchie,</l>
<l>ch'erano a riposarsi entro rimase,</l>
<l>uscire in copia a le fatiche vecchie,</l>
<l>tal che piena è l'uscita ognor del vase,</l>
<l>così quivi non cade un così tosto,</l>
<l>che vi han subito il pié quattro e sei posto.</l>
</lg>
<lg><l>Non giova punto che mandin ne' fossi</l>
<l>i tessali i tebani a diece, a diece;</l>
<l>né che vedano i visi arsicci e rossi,</l>
<l>da le lancie, da i sassi e da la pece:</l>
<l>e ch'altri sian distrutti insino a gli ossi</l>
<l>dal foco, ch'ad alcun spegner non lece,</l>
<l>perché i teban non curan di morire</l>
<l>mentre le mura cercan di salire.</l>
</lg>
<lg><l>Uno, che Caridoro era nomato,</l>
<l>che segno di mirabil valor deo,</l>
<l>su le mura de i mini era montato,</l>
<l>e con Acrisio, morto avea Griseo, </l>
<l>ed avria tutto il resto consumato,</l>
<l>se non gli si opponeva il destin reo</l>
<l>che là, ove egli era, giunse apunto Odrino,</l>
<l>e il gittò da le mura a capo chino.</l>
</lg>
<lg><l>Ercole tuttavia le porte batte</l>
<l>mentre ascendono gli altri il muro ostile,</l>
<l>ma le ritrova così forti fatte</l>
<l>che forza non gli giova, o cor virile;</l>
<l>lasciale dunque e là ove si combatte</l>
<l>va, ch'a veloce augel sembra simile,</l>
<l>al giunger, che fece ivi, ch'Ercole altiero,</l>
<l>divenne ogni teban più che mai fiero.</l>
</lg>
<lg><l>Ercol monta una scala e ad una torre</l>
<l>ratto si scaglia con la destra mano;</l>
<l>un numer di teban dietro gli corre</l>
<l>per non laciar ir solo il capitano;</l>
<l>e con gli umeri questi a quel soccorre</l>
<l>e seguono l'un l'altro a mano, a mano,</l>
<l>il che veggendo Minia in guisa grida</l>
<l>che se n'odono al cielo andar le strida.</l>
</lg>
<lg><l>Ercole, ch'allungava i passi molto,</l>
<l>ed era innanzi a ognun, salì sicuro,</l>
<l>ma l'altro stuol fu sotto sopra volto,</l>
<l>che cadde de la torre in parte il muro</l>
<l>che quei di dentro, con inganno occolto,</l>
<l>a farlo ruinar lenti non furo,</l>
<l>onde ne sentì Alcide dolor tanto</l>
<l>che a pena si poté tener dal pianto.</l>
</lg>
<lg><l>Ma qual rabbioso vento, che la sabbia</l>
<l>in giro mena e tutti gli arbor spezza,</l>
<l>tal Ercol pien di giusta ira e di rabbia,</l>
<l>dà chiaro indicio d'ira e di fortezza,</l>
<l>non bisogna ch'alcun più speranza abbia</l>
<l>né gli scudi, né gli elmi, perché spezza</l>
<l>ciò ch'egli incontra, né a colpi tant'aspri</l>
<l>i marmi si serian retti, o i diaspri.</l>
</lg>
<lg><l>Lascia una mano qui con mezzo il braccio,</l>
<l>tutta una gamba la volta col piede,</l>
<l>questi di vetro par, quei par di ghiaccio,</l>
<l>qualor col tronco il fort'Ercole il fiede;</l>
<l>molte gran cose qui passando taccio</l>
<l>che so che non avrebbe il mio dir fede;</l>
<l>sol dirò ch'allor Ercole fe' cose</l>
<l>che non seran giamai da l'oblio ascose.</l>
</lg>
<lg><l>Tutti i tebani, il capitano loro</l>
<l>imitando, facean prove da Marte,</l>
<l>le mura aperte in mille lochi foro,</l>
<l>tal che entrar si potea per ogni parte</l>
<l>e ben che si opponessero a costoro</l>
<l>i mini, con valor molto e con arte,</l>
<l>eran però ridutti a stato tale,</l>
<l>ch'attendean sol l'eccidio universale.</l>
</lg>
<lg><l>E senon ch'era sera e Giunon l'aria</l>
<l>di nube ricoperse e tolse il lume,</l>
<l>Giunon, che il suo voler punto non varia,</l>
<l>perché fiero accidente Ercol consume,</l>
<l>io son sicur, ch'alcun de la contraria</l>
<l>parte più non godeva il vital lume,</l>
<l>che 'n poco spazio i fier tebani rotti,</l>
<l>non pur gli avria, ma tutti al fin condotti.</l>
</lg>
<lg><l>Ma la nube improvisa ed importuna,</l>
<l>che 'n densissima pioggia si risolse</l>
<l>ad Ercol impedì l'alta fortuna</l>
<l>e la vittoria allor di man gli tolse;</l>
<l>non si veggendo sol dunque né luna,</l>
<l>Ercol le mura scese e i suoi raccolse,</l>
<l>aspettando che il sol togliesse il velo</l>
<l>de l'atra nube ed illustrasse il cielo.</l>
</lg>
<lg><l>Per far vendetta singolare e rara</l>
<l>di tutti quei che morti eran rimasi,</l>
<l>e l'avea pien di doglia così amara,</l>
<l>che' egli era, per lo duol, caduto quasi</l>
<l>a la battaglia, in tanto se prepara</l>
<l>e gli altri suoi, per vendicare i casi</l>
<l>de lor compagni e s'eran ne gli alberghi</l>
<l>ridutti a racconciar scudi, elmi e usberghi.</l>
</lg>
<lg><l>Rimane il fiero Odrin tristo e deluso,</l>
<l>sendo tanti de' suoi morti e feriti;</l>
<l>e per lo meglio fu da ognun conchiuso</l>
<l>ché con que' pochi, ch'egli aveva uniti,</l>
<l>fuggisse e gli servasse a miglior uso,</l>
<l>prima, che i giorni lor fusser finiti</l>
<l>ché salvi quei, si potea far disegno</l>
<l>di ripararsi e mantenere il regno.</l>
</lg>
<lg><l>Accolse dunque in un tacitamente</l>
<l>Odrin, quanti erano ivi atti a la guerra,</l>
<l>ma, perché i vecchi e la minuta gente</l>
<l>grave timor di gran supplizio afferra,</l>
<l>né picciolo, né grande alcun consente</l>
<l>ch'egli co' soldati, esca de la terra,</l>
<l>s'essi tutti con lui non vanno insieme</l>
<l>a un male istesso, ad una istessa speme.</l>
</lg>
<lg><l>Duro pare ad Odrin che si apparecchi</l>
<l>di andar con lui gran numero di donne,</l>
<l>di fanciulli, di vergini e di vecchi,</l>
<l>piuttosto atti a vestir donnesche gonne,</l>
<l>ch'a prender l'armi, ma perché parecchi</l>
<l>ch'i soldati tenean per lor colonne,</l>
<l>disser di far con le grida sentire</l>
<l>ad Ercole ch'Odrin volea fuggire.</l>
</lg>
<lg><l>Perch'Ercole la fuga non sentisse</l>
<l>e gli assentì, temendo mal più greve,</l>
<l>che quella inutil gente con lui gisse,</l>
<l>quanto più si poté tacita e lieve,</l>
<l>ma prima che con gli altri egli fuggisse,</l>
<l>ciò ch'ivi era di pregio, in tempo breve,</l>
<l>raccolse ed il fe' por su i carriaggi</l>
<l>apparecchiati a simili viaggi.</l>
</lg>
<lg><l>E, da Giunone aitato e da la notte,</l>
<l>Odrin non si fermò giamai per via</l>
<l>fin che le genti sue non fur ridotte</l>
<l>là, ove temeva men la sorte ria,</l>
<l>ma poco gli giovò che non men rotte</l>
<l>furono, che sarebber state pria,</l>
<l>or mentre fugge Odrino, Ercole è in requie</l>
<l>Tebe apparecchia sontuose essequie.</l>
</lg>
<lg><l>Perché vi avean portati i cavalieri</l>
<l>Amfitrion ne la battaglia spento,</l>
<l>il quale ebbe gli spirti così altieri</l>
<l>e fu mai sempre al bene oprar sì intento,</l>
<l>il popolo, vestito a panni neri,</l>
<l>si sentì al ciel mandare agro lamento,</l>
<l>tale, ch'un sol non fu tra il popol tutto,</l>
<l>che per pietà tenesse il viso asciutto.</l>
</lg>
<lg><l>La misera Alcumena, a cui Giunone</l>
<l>la notte innanzi aveva in sogno mostro</l>
<l>(per raddoppiarle il duol) ch'Amfitrione</l>
<l>stato era ucciso da un malvagio mostro,</l>
<l>udito il lamentar de le persone,</l>
<l>ché dianzi ivi ho col mio parlar dimostrò</l>
<l>qual da coltel, passar si sentì il core,</l>
<l>da grave intolerabile dolore.</l>
</lg>
<lg><l>E seco disse: – Ai voglia il ciel che il sogno</l>
<l>che pur cercato ho persuadermi vano,</l>
<l>tale non sia ch'ove il marito agogno</l>
<l>non l'abbia steso Ergin morto su il piano</l>
<l>ed ove di conforto avrei bisogno,</l>
<l>lo sdegno di Giunon crudo e inumano</l>
<l>non mi abbia sì d'ogni allegrezza priva,</l>
<l>che m'incresca trovarmi in terra viva. –</l>
</lg>
<lg><l>Così dicendo la dolente donna</l>
<l>ricerca la cagion del commun pianto,</l>
<l>e intesala, squarciatasi la gonna,</l>
<l>e graffiandosi il viso in ogni canto,</l>
<l>spinta dal fier dolor che 'n lei s'indonna</l>
<l>tra gente e gente vassi, insino a tanto,</l>
<l>che va a la bara e più d'altra infelice,</l>
<l>apre la voce al duolo e così dice:</l>
</lg>
<lg><l>– E questo, Ercole, l'oro è questo l'ostro</l>
<l>che dar volevi a la dolente madre,</l>
<l>dato a morte da te il nemico nostro,</l>
<l>e rotte tutte le sue forti squadre?</l>
<l>Oimé che 'n vece loro ora m'hai mostro</l>
<l>il mio marito ucciso ed il tuo padre,</l>
<l>bene il previdi – e detto ciò s'avventa</l>
<l>al morto e così trista si lamenta.</l>
</lg>
<lg><l>Qual crudo fato e qual mia fiera stella</l>
<l>mi ti fa veder tal, marito mio?</l>
<l>Se devea pur esser la sorte fella</l>
<l>contraria in tutto ad ogni mio desio,</l>
<l>sì che il tuo fin vedessi, lassa, in quella</l>
<l>ch'io aspettava vedere Ergino rio</l>
<l>di tua man morto, perché, oimé, non dei</l>
<l>fine, nel tuo partire, a i giorni miei?</l>
</lg>
<lg><l>Ma vissi, lassa me, vissi, dolente,</l>
<l>perché Giunon d'una mia sola morte</l>
<l>sazia non era e volse la sua mente</l>
<l>a farmi pria morir nel mio consorte,</l>
<l>perché poi, viste le sue luci spente,</l>
<l>una angoscia spietata, un dolor forte</l>
<l>mi uccidesse di novo e mi cacciasse</l>
<l>trista, quant'altra mai, tra l'ombre basse.</l>
</lg>
<lg><l>Ma poi che pure esser deveva questo,</l>
<l>perché teco non venni anco, marito,</l>
<l>in quel dì miserabile e funesto,</l>
<l>nel qual fu il viver tuo, lassa finito?</l>
<l>Se teco vissi di mia vita il resto,</l>
<l>giusto era ch'anco, oimé, fusse compito</l>
<l>de la mia vita il breve corso teco,</l>
<l>e la tua alma la mia menasse seco.</l>
</lg>
<lg><l>Ma non si rimarrà la tua mogliera</l>
<l>poi che te vede su la bara estinto,</l>
<l>viva, però che o d'aspra doglia e fiera</l>
<l>lo spirito vital fia in tutto vinto,</l>
<l>o ver poi che non son più quella ch'era,</l>
<l>che sciolto è il nodo, ond'eri meco avinto,</l>
<l>io scioglierò la miserabil alma</l>
<l>con forte man, da la caduca salma.</l>
</lg>
<lg><l>E sen verrà lo nudo spirto sciolto</l>
<l>a i campi Elisi, tra gli ombrosi mirti,</l>
<l>a ritrovarti, ove ti vedrà involto</l>
<l>tra i più felici e più beati spirti,</l>
<l>ed ove or destin crudo mi ti ha tolto,</l>
<l>allora non vedrò più dipartirti</l>
<l>da me, ma sempre ci staremo insieme,</l>
<l>là, ove alcun di Giunone odio non teme.</l>
</lg>
<lg><l>Io prego ben, se merta amor vetusto,</l>
<l>ed una vera ed inviolabil fede,</l>
<l>d'esser da Giove udita, ch'egli giusto</l>
<l>dia a la mia pura fe' questa mercede</l>
<l>che il mio col corpo tuo sia arso e combusto,</l>
<l>e del sepolcro tuo rimanga erede,</l>
<l>acciò che se noi là serem congiunti</l>
<l>i corpi nostri qui non sian disgiunti.</l>
</lg>
<lg><l>Così diceva e a ogni parola il petto</l>
<l>si percoteva e fea oltraggio a le chiome,</l>
<l>e poi che molto aveva pianto e detto</l>
<l>ritornava a chiamar l'amato nome,</l>
<l>alfin le fu dal duol sì il core astretto,</l>
<l>sì gravi de l'ambascia ebbe le some,</l>
<l>che 'n guisa cadde su il marito smorta,</l>
<l>che pareva con lui del tutto morta.</l>
</lg>
<lg><l>Ebbe di lui pietà lo stuol tebano,</l>
<l>e la levò da la funebre bara</l>
<l>ma, rivenuta, dato a un coltel mano,</l>
<l>cercò dar fine a la sua vita amara,</l>
<l>e lo facea, ma non le fu lontano</l>
<l>l'aiuto d'una sua fidata e cara</l>
<l>donzella, che di man le tolse il nudo</l>
<l>ferro e vietolle darsi il colpo crudo.</l>
</lg>
<lg><l>Tra tanto sono entrati ne le selve</l>
<l>i dolenti teban, con le securi,</l>
<l>e tagliando le piante, ove le belve</l>
<l>soleano alberghi aver grati e sicuri,</l>
<l>son cagione ch'ognuna si rinselve</l>
<l>ove più gli arbor son densi e più oscuri,</l>
<l>e che mandino al ciel gli augelli i gridi,</l>
<l>veggendosi privar de i propri nidi.</l>
</lg>
<lg><l>Cade l'abete.l'orno ed il cupresso,</l>
<l>che fu sì grato a Febo e al buon Silvano,</l>
<l>l'elce, l'acero, l'alno ed ivi appresso</l>
<l>la quercia, ond'ebbe cibo il seme umano,</l>
<l>il frassino non men che il pino è messo</l>
<l>da le radici sue squallido al piano,</l>
<l>cadono olmi, ginebri e cedri e faggi,</l>
<l>di nimfe alberghi e de gli dei silvaggi.</l>
</lg>
<lg><l>E, come appo i tebani era costume,</l>
<l>una gran pira al gran guerriero alzaro,</l>
<l>al gran guerrier, che privo era del lume,</l>
<l>ch'a mortali è più d'ogni cosa caro;</l>
<l>il corpo suo su un letto, non di piume,</l>
<l>ma quale a tale officio allor l'usaro,</l>
<l>fu posto da color ch'erano eletti</l>
<l>per vincolo di sangue a lui più astretti.</l>
</lg>
<lg><l>Poi lo tolser su gli umeri i guerrieri,</l>
<l>che portato l'avean sin di Tessaglia,</l>
<l>seguian dietro e dinanzi i cavalieri</l>
<l>con le spoglie, ch'avean tolte in battaglia,</l>
<l>altri avevan gli arnesi, altri i cimieri,</l>
<l>portavan gli usberghi altri, altri la maglia,</l>
<l>gli scudi alcuni avevano riversi,</l>
<l>tenean altri a le faci i visi aversi.</l>
</lg>
<lg><l>Portavano alcuni altri le bandiere</l>
<l>con le lor cime rivoltate a terra,</l>
<l>ch'avevan tolte a le nemiche schiere</l>
<l>insieme col guerrier, mentre era in guerra;</l>
<l>un numero infinito di lumiere</l>
<l>facea ch'ancor che il sol fusse sotterra,</l>
<l>era di tanti lumi il loco adorno,</l>
<l>che (malgrado del ciel) parea di giorno.</l>
</lg>
<lg><l>Posero, giunti al destinato loco,</l>
<l>su la pira il guerrier morto costoro,</l>
<l>la quale acceser col funereo foco,</l>
<l>color ch'a tale officio eletti foro;</l>
<l>poggiò la fiamma al cielo a poco, a poco</l>
<l>sì che il fumo ne andò a le stelle d'oro;</l>
<l>tre volte alcuni, con poco intervallo</l>
<l>intorno al rogo corsero a cavallo.</l>
</lg>
<lg><l>E tre volte percosser le taglienti</l>
<l>spade, insieme spargendo l'arme e il pianto,</l>
<l>dieder trombe e tambur mesti concenti,</l>
<l>usi dar lieto suono, altiero canto,</l>
<l>le spoglie alcun gittar ne' focchi ardenti,</l>
<l>altri poi ch'ebber molto e molto pianto,</l>
<l>agnelle e tori a la pira amazzaro</l>
<l>i nemichi prigioni altri svenaro.</l>
</lg>
<lg><l>E gli gittaro ne le fiamme accese,</l>
<l>ove era il corpo del guerriero incenso;</l>
<l>vi fu chi a versar olio e croco attese</l>
<l>e spigo e costo e nardo e amomo e incenso;</l>
<l>ed al fin tutto ciò c'ha il bel paese</l>
<l>de l'oriente, pien d'odore immenso,</l>
<l>da tebani gittato fu nel fogo</l>
<l>per onorar del gran guerriero il rogo.</l>
</lg>
<lg><l>Ma poi, che da le fiamme fu in tutt'arso</l>
<l>il nobil corpo del guerrier pregiato,</l>
<l>ivi a vino versar non fu alcun scarso</l>
<l>per estinguer quel gran rogo infiammato,</l>
<l>Filandro scelse l'ossa e il cener sparso,</l>
<l>in vaso a quel mistero apparecchiato,</l>
<l>e d'acqua asperse i circostanti insieme,</l>
<l>e poscia disse le parole estreme.</l>
</lg>
<lg><l>Indi di fini e preziosi marmi</l>
<l>sepolcri alzaro a l'onorato busto</l>
<l>e lo vi poser dentro e 'n brevi carmi</l>
<l>mostrar quanto fu forte e quanto giusto;</l>
<l>e lo scudo vi appesero e l'altr'armi,</l>
<l>come costume fu al tempo vetusto</l>
<l>sparser per dargli poi gli ultimi onori</l>
<l>il suo sepolcro di vermigli fiori.</l>
</lg>
<lg><l>La bella Aurora, da l'aurato letto</l>
<l>venuta era nel ciel, bianca e vermiglia,</l>
<l>quando Ercol, visto il sole insino al petto</l>
<l>fuori de l'ocean, l'armi ripiglia;</l>
<l>il segue ratto il suo essercito eletto,</l>
<l>vago spegner d'Odrin la rea famiglia,</l>
<l>e soggiogar sì Minia a loro infesta,</l>
<l>che non ardisca alcun d'alzar la testa.</l>
</lg>
<lg><l>Ercole andato a le serrate porte</l>
<l>e visto in varii luochi aperto il muro,</l>
<l>e non veggendo alcun né vil, né forte</l>
<l>uscire a la battaglia, fu sicuro,</l>
<l>che per fuggir la lor spietata sorte,</l>
<l>mentre il ciel tenebroso era ed oscuro,</l>
<l>s'erano i mini con Odrin fuggiti</l>
<l>come colombi dal Falcon smarriti.</l>
</lg>
<lg><l>Ond'a l'ordine messo tutto il campo</l>
<l>accolse ognun sotto le insegne sue,</l>
<l>e là, ove era ito Odrin per lo suo scampo,</l>
<l>lento a voltarsi il fort'Ercol non fue;</l>
<l>Odrin, come di foco acceso lampo,</l>
<l>meglio or sperando aver che ne le due</l>
<l>battaglie prime contra Alcide venne,</l>
<l>ma al suo pensier contrario effetto avenne.</l>
</lg>
<lg><l>Che tosto che lo stuol tessal s'accorse,</l>
<l>ch'ivi Ercole i tebani avea condutti,</l>
<l>timor gelato lor per l'ossa scorse</l>
<l>come fusser presaghi esser distrutti;</l>
<l>co i cavalieri Odrin ratto soccorse,</l>
<l>che per que' luochi in uno avea ridutti,</l>
<l>onde fe' tanto che mise a le mani</l>
<l>i tessali di novo ed i tebani.</l>
</lg>
<lg><l>Come di cervi un numeroso armento</l>
<l>sicuro se ne va per la campagna,</l>
<l>se il cacciator gli assal, tanto spavento</l>
<l>han che l'uno da l'altro si scompagna;</l>
<l>sì che quantunque siano più di cento,</l>
<l>un non ve n'è, ch'a contrastar rimagna</l>
<l>ma quinci e quindi tutti in fuga vanno,</l>
<l>temendo morte o vero acerbo danno.</l>
</lg>
<lg><l>Così fuggon costor le botte fiere</l>
<l>d'Ercol, poi ch'egli contra lor si mette;</l>
<l>beato chi a fuggir può tempo avere,</l>
<l>o per le larghe strade, o per le strette,</l>
<l>perché sì gravemente Ercol gli fere,</l>
<l>mentre de i morti suoi fa le vendette,</l>
<l>ché si pensa ciascun ch'egli sol baste</l>
<l>a far che contra lui nessun contraste.</l>
</lg>
<lg><l>Odrin, che vede ch'Ercol tra lor sembra</l>
<l>un lupo entrato ne le greggie imbelli</l>
<l>e che col tronco impetuoso smembra</l>
<l>con mirabil valore, or questi or quelli,</l>
<l>di quel ch'avea promesso si rimembra,</l>
<l>e per tor gli infelici e miserelli</l>
<l>tessali da le man di chi gli ancide,</l>
<l>da solo, a sol, va ad assalire Alcide.</l>
</lg>
<lg><l>I teban fieri a la battaglia accesi,</l>
<l>mentre ch'Odrino va contra il lor duce,</l>
<l>tanto si sono tra nemici estesi</l>
<l>dal valor spinti di chi gli conduce,</l>
<l>ch'oltra molti feriti e molti presi,</l>
<l>e molti messi al pian, privi di luce,</l>
<l>gli altri, per non restare o presi, o estinti,</l>
<l>si diedero a fuggir dal timor vinti.</l>
</lg>
<lg><l>Ond'ivi Alcide sol rimase e Odrino,</l>
<l>che vide che meglio era ch'a Camerto,</l>
<l>(ch'era del mal futur stato indivino,</l>
<l>come l'avesse avuto innanzi certo)</l>
<l>creduto avesse, ma poi che il meschino</l>
<l>l'estremo danno suo conobbe aperto;</l>
<l>seco piuttosto di morire elesse,</l>
<l>che 'n lui di timor segno Ercol scorgesse.</l>
</lg>
<lg><l>Però, rivolto al gran figlio di Giove,</l>
<l>disse: – Bench'ognun fugga la tua forza,</l>
<l>voglio però che qui tra noi si prove,</l>
<l>se il tuo valore il mio forse oggi sforza,</l>
<l>tema chi vuol le tue superbe prove,</l>
<l>quanto più forte sei, più si rinforza</l>
<l>in me l'ardire e pria voglio esser morto,</l>
<l>ch'alcuno in me timor unqua abbia scorto.</l>
</lg>
<lg><l>Ercole è a piede ed ha in mano la mazza</l>
<l>con cui di rado egli percuote in fallo;</l>
<l>Odrino è armato d'elmo e di corazza,</l>
<l>e l'asta ha in mano e siede su un cavallo,</l>
<l>il più forte e il miglior de la sua razza,</l>
<l>guarnito di finissimo metallo;</l>
<l>ma bench'egli a cavallo, Ercol sia a piede,</l>
<l>Ercole sopra gli è, e molto l'eccede.</l>
</lg>
<lg><l>Ch'avanza ogni grand'uomo di statura,</l>
<l>che su la terra mai produtto fosse</l>
<l>onde, senza aver punto di paura,</l>
<l>con immenso valore ivi fermosse;</l>
<l>Odrin, che 'n atterrarlo avea ogni cura,</l>
<l>punse il destriero e contra lui si mosse,</l>
<l>e con la lancia in resta andò a trovarlo,</l>
<l>pensando con quel colpo trappassarlo.</l>
</lg>
<lg><l>Ercole, ch'Odrin vede, in sé si accoglie,</l>
<l>e trattosi da parte, il colpo fugge,</l>
<l>e con la mazza verso lui si scioglie,</l>
<l>a guisa di leon, ch'irato rugge;</l>
<l>Odrin dal colpo col corsier si toglie,</l>
<l>ed al ferir de l'asta anco rifugge,</l>
<l>e 'n un sì accoglie la sua forza immensa</l>
<l>ch'Ercol non possa far difesa pensa.</l>
</lg>
<lg><l>E non pensando più far colpo vano,</l>
<l>gli drizza al fianco l'arrestato legno;</l>
<l>gira il tronco Ercol, con valor sovrano,</l>
<l>e spezza l'asta e rompe il suo disegno;</l>
<l>Odrin, che vede affaticarsi in vano,</l>
<l>avampa, tutto d'ira e di disdegno</l>
<l>e il tronco de la lancia gitta a terra</l>
<l>e la tagliente spada altiero afferra.</l>
</lg>
<lg><l>E gli drizza una punta verso il petto,</l>
<l>pensandosi passarlo oltra la schiena;</l>
<l>Ercole si ritira e senza effetto</l>
<l>uscir fa il colpo, e 'n men che non balena</l>
<l>gli drizza il tronco suo verso l'elmetto,</l>
<l>e tenta che la botta vada piena;</l>
<l>ma il corsier, che del legno sentì il fischio</l>
<l>s'arretrò e salvo Odrin, se pose a rischio.</l>
</lg>
<lg><l>Che la mazza, che dritta a la visera</l>
<l>era d'Odrin su il buon corsier discese,</l>
<l>e fu la botta tal, fu così fiera,</l>
<l>che su il piano il corsier morto distese;</l>
<l>Odrin, ciò visto, armato sì com'era,</l>
<l>di levarsi di sella il tempo prese,</l>
<l>e su l'arcion messa la man d'un salto</l>
<l>si lanciò in piedi su l'erboso smalto.</l>
</lg>
<lg><l>Come animoso Alan che va a assalire</l>
<l>il toro, ben che sia di lui maggiore,</l>
<l>e tenta di volerlo far morire,</l>
<l>tanto ha feroce e generoso il core;</l>
<l>così non perde Odrin punto d'ardire,</l>
<l>quantunque vegga sé d'Ercol minore,</l>
<l>e stima di poter far con la spada,</l>
<l>ch'egli di sua man morto in terra cada.</l>
</lg>
<lg><l>S'urtano come draghi, ambidui insieme,</l>
<l>armati d'ira e di mortal veleno;</l>
<l>Ercol l'incalza e con la mazza il preme,</l>
<l>perché venga la vita al miser meno;</l>
<l>si ripara egli e qual chi nulla teme</l>
<l>per l'immenso valor ch'ave nel seno,</l>
<l>non studia pur di riparar le botte,</l>
<l>ma mandare Ercol a l'eterna notte.</l>
</lg>
<lg><l>E mentre a la vittoria egli s'avaccia,</l>
<l>Ercole di ferir tenta a la coscia,</l>
<l>ritira egli la gamba e un colpo caccia</l>
<l>al capo d'esso e fa sentirgli angoscia,</l>
<l>ché il tronco gli discende su la faccia,</l>
<l>onde ne cade sì che più mai poscia</l>
<l>il misero infelice non risorse,</l>
<l>ma la terra morendo, anch'egli morse.</l>
</lg>
<lg><l>Morio il misero Odrin, ma con cor tale,</l>
<l>con sì immenso valor rimase estinto,</l>
<l>che si poté ben dir che dal suo frale</l>
<l>carcer disciolto fu, ma non già vinto;</l>
<l>mostrò, fin ne l'estremo, quanto vale</l>
<l>aver di molto ardir l'animo cinto,</l>
<l>e, come grave caso, o dura morte</l>
<l>non mette tema a un orgoglioso, a un forte.</l>
</lg>
<lg><l>Ercol così tra pochi giorni vinse</l>
<l>i mini, gli orcomeni e ogni lor terra,</l>
<l>ma non sì tosto i primi capi estinse,</l>
<l>ch'avevan contra lui mossa la guerra,</l>
<l>che la necessità gli altri constrinse</l>
<l>col capo chin, con le ginocchia a terra,</l>
<l>venire a chieder del peccato atroce</l>
<l>perdono al vincitor, con umil voce.</l>
</lg>
<lg><l>Come leon, poscia che 'n terra vede</l>
<l>il nemico.l'orgoglio in sé rattiene,</l>
<l>così Ercol, poi che a dimandar mercede</l>
<l>la turba vinta umanamente viene,</l>
<l>perdona a ognun, ch'a lui perdono chiede,</l>
<l>come a cor generoso far conviene,</l>
<l>che non è mai ne la battaglia gloria,</l>
<l>dar morte al vinto, dopo la vittoria.</l>
</lg>
<lg><l>E questo a'nostri tempi ha fatto chiaro</l>
<l>più d'ognun, Carlo imperatore Augusto,</l>
<l>al qual come non va alcun'altro a paro</l>
<l>in esser valoroso, in esser giusto,</l>
<l>così nel perdonar si è mostro uom raro</l>
<l>verso color che per isdegno ingiusto,</l>
<l>la gente accolta avevan de la Magna,</l>
<l>con l'arme contra lui ne la campagna.</l>
</lg>
<lg><l>Atto ben fe' da imperatore egregio,</l>
<l>in cui quant'esser mai può, virtù regne;</l>
<l>e mostrò che 'n ben nato animo regio</l>
<l>vera umiltade ogni gran sdegno spegne,</l>
<l>e forse che acquistò via maggior pregio</l>
<l>in perdonare a quei ch'avean l'insegne</l>
<l>spiegate contra lui, ch'en aver presi</l>
<l>in così pochi dì, tanti paesi.</l>
</lg>
<lg><l>Questo mostrò che gli altri egli sapea</l>
<l>vincer e che se vincer sapea quello;</l>
<l>e che mai sdegno grave non potea</l>
<l>fare a la cortesia un bel cor rubello.</l>
<l>Parendogli che quei poco vincea,</l>
<l>che vincer si lasciasse a sdegno fello</l>
<l>e contra i vinti in guisa si adirasse,</l>
<l>che l'ira, a pien, di lui poi triomfasse.</l>
</lg>
<lg><l>Ma ad Ercole tornando, una donzella</l>
<l>gli fu condutta, figlia del re Ergino</l>
<l>non men gentile che leggiadra e bella</l>
<l>che veniva piangendo il suo destino:</l>
<l>questa dolente con umil favella</l>
<l>gittataglisi a piedi, a capo chino,</l>
<l>poi che mandato ebbe un gran sospir fore,</l>
<l>così cominciò dire al vincitore:</l>
</lg>
<lg><l>– Questa vicenda de l'umane cose</l>
<l>può far veder che non son così ferme</l>
<l>che le forze del cielo a noi nascose,</l>
<l>non le possano far deboli e inferme,</l>
<l>tal che se bene alcuno il piede pose</l>
<l>in loco eccelso non è che nel ferme,</l>
<l>perché questo girar fa che repente</l>
<l>d'alto l'uom cade e vien tristo e dolente.</l>
</lg>
<lg><l>Ed io, che re mio padre aveva dianzi,</l>
<l>né posso dar sì manifesto essempio</l>
<l>che non credo ch'alcuno, o poscia, o innanzi</l>
<l>più fier di me provasse il destino empio;</l>
<l>ma quantunque in miseria ogn'altra avanzi</l>
<l>e la sorte di me faccia aspro scempio,</l>
<l>ti prego ch'a pietà lo stato rio</l>
<l>ti mova sì che salvi l'onor mio.</l>
</lg>
<lg><l>E sol non pensi a l'aver vinto, ma anco</l>
<l>a quel che tu vorresti ch'altri fesse</l>
<l>verso di te, quando il destino manco</l>
<l>a tale una tua figlia conducesse;</l>
<l>se l'animo insin'ora e puro e bianco</l>
<l>ho avuto non voler ch'or sianvi impresse</l>
<l>macchie di disonore, ond'io sostegna</l>
<l>cosa che sia d'una reina indegna.</l>
</lg>
<lg><l>Reina dico per natura ancora</l>
<l>ché voglia la mia sorte ora ch'io serva,</l>
<l>la qual più grave mi serebbe ognora</l>
<l>se l'onestade mia non mi si serva;</l>
<l>ma s'io da tua merce questo ottengo ora,</l>
<l>non mi duol d'esser presa, o d'esser serva;</l>
<l>e, quando servar ciò tu non mi voglia,</l>
<l>tra' l'alma (prego) fuor di questa spoglia.</l>
</lg>
<lg><l>Ché più tosto desio morir onesta</l>
<l>che disonesta ricovrar il regno,</l>
<l>se la tua cortesia questo mi presta</l>
<l>atto farai di spirto gentil degno;</l>
<l>ed io, fin mai, che mi durerà questa</l>
<l>vita, porrò ogni studio, ogni mio ingegno,</l>
<l>in farmiti conoscer sempre grata,</l>
<l>ché m'abbia l'onestà mia conservata.</l>
</lg>
<lg><l>E accompagnò queste parole estreme</l>
<l>con pianti e con sospiri agri e dolenti;</l>
<l>allor vid'Ercol, che por non pon speme</l>
<l>ne l'altezza mortai l'umane genti;</l>
<l>e che rea sorte ogni gran stato preme,</l>
<l>e son gli umani onor, qual nebbia a i venti;</l>
<l>e che innanzi al morire, ad uom non lice,</l>
<l>ne la vita mortal, dirsi felice.</l>
</lg>
<lg><l>Onde di quella donna alta e gentile</l>
<l>così gli dolse e tanta pietà n'ebbe</l>
<l>veggendolasi innanzi così umile</l>
<l>che de la sorte sua molto gl'increbbe</l>
<l>e disse: "A donna tale atto alcun vile</l>
<l>in man di vincitor, venir non debbe",</l>
<l>e così detto portale la mano,</l>
<l>sorger la fece con sembiante umano.</l>
</lg>
<lg><l>Ché quantunque Ercol per natura fosse</l>
<l>com'era il padre suo, lascivo molto,</l>
<l>a libidine mai non si commosse,</l>
<l>per chiome d'oro, o per leggiadro volto,</l>
<l>qualora a lui donna, o donzella andosse,</l>
<l>perché il suo onor fusse da infamia tolto,</l>
<l>ché la natura vinse ed a lor fue</l>
<l>non men cortese ch'a sorelle sue.</l>
</lg>
<lg><l>Però benigno infatti ed in parole</l>
<l>sì a costei fu, che le levò il dolore,</l>
<l>e come sparger suol nel cielo il sole,</l>
<l>vinta la nube, il chiaro almo splendore,</l>
<l>così più la donzella non si duole,</l>
<l>poi ch'Ercol l'assicura de l'onore;</l>
<l>e veder non si puote a pieno sazia</l>
<l>di rendergli di don sì fatto grazia.</l>
</lg>
<lg><l>Ercole in tanto chiaramente intese,</l>
<l>da un numero infinito di persone,</l>
<l>che a quella verginella il cor accese</l>
<l>il signor valoroso d'Olizone,</l>
<l>per la qual cosa subito comprese,</l>
<l>ché lieta, fuori d'ogni paragone,</l>
<l>sarebbe se compisse le sue voglie,</l>
<l>dandola a quel signor egli per moglie.</l>
</lg>
<lg><l>E fattala chiamar le dice: – Poi</l>
<l>che tieni de l'onor tuo sì gran cura</l>
<l>se il mio consiglio seguitar tu vuoi,</l>
<l>io te ne farò star sempre sicura. –</l>
<l>Consente la donzella a' detti suoi,</l>
<l>veggendo che l'onor suo si procura;</l>
<l>Ercol soggiunse: – Quando ti fia a grado</l>
<l>voglio marito ugual darti al tuo grado</l>
</lg>
<lg><l>e voglio che marito abbia Caldora</l>
<l>sotto il qual Olizon lieto riposa.</l>
<l>A questo nome la donzella allora</l>
<l>stette sovra sé alquanto vergognosa;</l>
<l>poi qual sì mostra, al venir de l'aurora,</l>
<l>tutta vermiglia matutina rosa,</l>
<l>s'arrossì in viso e gli occhi in terra fisse</l>
<l>e con sommessa voce così disse:</l>
</lg>
<lg><l>– Ancor che dura sorte sì m'aggrave,</l>
<l>quanto aggravasse mai donna mortale,</l>
<l>nondimen fa la tua bontà men grave</l>
<l>la mia infelicitade e il mio gran male;</l>
<l>e poi che pur stelle crudeli e prave</l>
<l>mi devevan condurre a stato tale,</l>
<l>ho grazia a Dio che m'abbia il destin fiero</l>
<l>condutta a soggiacere a tale impero.</l>
</lg>
<lg><l>Ché non pur mio nemico non ti trovo,</l>
<l>come voleva la ragion de l'arme</l>
<l>ma tanta e tal la tua cortesia provo</l>
<l>che cerchi, a tuo poter, contenta farme,</l>
<l>con voler l'onor mio, con modo novo,</l>
<l>in sì misera sorte conservarme,</l>
<l>non altramente che s'ambi d'un padre</l>
<l>fussimo nati e d'una istessa madre.</l>
</lg>
<lg><l>Però saprai che sol Caldora i'bramo,</l>
<l>sì perché il padre mio gli mi ha promesso,</l>
<l>sì ancora perché già molt'anni l'amo</l>
<l>e spero lieta sempre esser con esso;</l>
<l>e perciò tenut'esser mi ti chiamo,</l>
<l>fin che il viver mi fia dal ciel concesso,</l>
<l>non tanto per la prima cortesia,</l>
<l>quanto che vuoi che di Caldora i' sia.</l>
</lg>
<lg><l>Poi ch'ebbe così detto Filomena</l>
<l>(che tale il nome de la giovane era)</l>
<l>mandò a Caldora il figlio d'Alcumena,</l>
<l>a dir ch'era appo lui la sua mogliera,</l>
<l>ch'era per lui di desio ardente piena;</l>
<l>e chiamava sol lui mattina e sera,</l>
<l>di cui l'onore era non meno salvo,</l>
<l>che fusse, quando uscì del materno alvo.</l>
</lg>
<lg><l>E che quantunque avesse tolto il regno</l>
<l>ad Ergin, per la sua molta insolenza,</l>
<l>ch'era però per dargli certo segno,</l>
<l>che giunta a la giustizia ha la clemenza;</l>
<l>e di darle tal dote avea disegno,</l>
<l>ché, senza punto far di resistenza,</l>
<l>la donzella per moglie prenderia,</l>
<l>ché per suo ultimo ben, lui sol desia.</l>
</lg>
<lg><l>Il buon Caldora, a l'ambasciata nova,</l>
<l>pieno rimane di sì gran letizia,</l>
<l>che crede che qualunq'altra uomo prova,</l>
<l>sì possa appo la sua, chiamar mestizia,</l>
<l>in lui l'antica fiamma si rinova,</l>
<l>poi che di Filomena ave notizia,</l>
<l>onde, come gli desse l'ali amore,</l>
<l>ad Ercol giunse in poco spazio d'ore.</l>
</lg>
<lg><l>Al qual giunto che fu con riverenza</l>
<l>gli s'inchinò, come a minor conviene;</l>
<l>Ercol l'accolse con quella accoglienza,</l>
<l>ch'accor sì de' chi riverente viene,</l>
<l>poi disse: – Acciò che voi non siate senza</l>
<l>colei che vivo in mezzo il cor vi tiene,</l>
<l>ed in voi sol, come in suo fin, si posa,</l>
<l>io la vi voglio dar per fida sposa.</l>
</lg>
<lg><l>E benché certo i sia che così note</l>
<l>le singolari sue virtù vi sono,</l>
<l>che vi potrebbe la natural dote</l>
<l>bastar, senza riceverne altro dono,</l>
<l>pur, perché non l'abbiate senza dote,</l>
<l>de gli orcomeni il regno anco vi dono,</l>
<l>e prego il cielo ad ambi sì felice,</l>
<l>che non sentiate mai cosa infelice.</l>
</lg>
<lg><l>E detto ciò, chiamar fe' la donzella,</l>
<l>che d'abito reale era vestita,</l>
<l>e quanto era gentil, quanto era bella,</l>
<l>tanto al suo amante fu cara e gradita,</l>
<l>tutta gioliva ad Ercol s'offerse ella</l>
<l>non, come prima, mesta e sbigotita;</l>
<l>ed egli, senza far molta dimora,</l>
<l>la diede per mogliera al suo Caldora.</l>
</lg>
<lg><l>Gli si strinse Ercol d'obligo sì stretto</l>
<l>quant'uom, per merto mai, stringer si possa,</l>
<l>tal che sì grande cortesia dal petto</l>
<l>né a l'un, né a l'altro d'essi unqua fu scossa</l>
<l>dal nobile atto e dal cortese effetto</l>
<l>tutta la gente, ch'ivi era, fu mossa,</l>
<l>a dargli, ad alta voce, quelle lode,</l>
<l>ch'ad uom si dan, che per virtù si lode.</l>
</lg>
<lg><l>Queste le cose son ch'i capitani</l>
<l>degni parer fan d'immortali onori,</l>
<l>che quei che san frenare i desii vani,</l>
<l>e spegnere i lascivi e insani ardori,</l>
<l>tra gli uomini si mostran più ch'umani;</l>
<l>sendo di lor medesimi signori,</l>
<l>ché chi vincer non sa, né può se stesso</l>
<l>vincitor non è mai, ma sempre oppresso.</l>
</lg>
<lg><l>In Ercol poté tanto il cor pudico</l>
<l>de la donzella ne l'estremo caso,</l>
<l>che benché fusse figlia del nemico</l>
<l>a cui nulla di salvo era rimaso;</l>
<l>egli, non pur le si dimostrò amico,</l>
<l>ma sendo il padre suo giunto a l'occaso,</l>
<l>fe' ch'ella l'ebbe ne l'ostili squadre,</l>
<l>non men cortese ch'a figliuola padre.</l>
</lg>
<lg><l>O virtù rara, o singolar bontade,</l>
<l>di poema dignissima e d'istoria,</l>
<l>poi ch'a donzella, di sì gran beltade,</l>
<l>ne la tua gioventù, ne la vittoria,</l>
<l>servasti sì l'onor, la castitade,</l>
<l>che degno fusti d'immortal memoria,</l>
<l>se fusser tali quei che seguon Marte,</l>
<l>famosi teco andrian per ogni parte.</l>
</lg>
<lg><l>Né quel mestier tra noi guasto seria,</l>
<l>che fu appresso gli antichi illustre e egregio</l>
<l>dal sozzo stile e da l'usanza ria,</l>
<l>che avere il face in odio ed in dispregio,</l>
<l>non perché egli da sé nobil non sia,</l>
<l>ma perché gli han tolto costoro il pregio,</l>
<l>de quai potrei cose infinite dire,</l>
<l>ma, per non darvi tedio, i' vo' finire.</l></lg></div1>

<div1><head>V</head>

<lg><l>Cosa non è, tra le mortali cose,</l>
<l>ch'a l'umana natura più disdica,</l>
<l>de le menti superbe ed orgogliose,</l>
<l>cui sia l'onesto e l'umiltà nemica;</l>
<l>miser chi sol ne la superbia pose</l>
<l>ogni cura, ogni studio, ogni fatica,</l>
<l>per acquistare impero, o acquistar stato,</l>
<l>o per esser tra gli altri il più pregiato.</l>
</lg>
<lg><l>Ch'una anima superba così incende</l>
<l>gli anim altrui, così gli stringe e sferza</l>
<l>ch'alfin nocendo a gli altri, anco sé offende;</l>
<l>e de l'offese altrui sente la ferza,</l>
<l>e se talora a stato eccelso ascende;</l>
<l>mentre lieta con lei fortuna scherza</l>
<l>dal sommo grado alfin cade a sì umile</l>
<l>ch'o morta giace, o più d'ogn'altra vile.</l>
</lg>
<lg><l>E fa chiaro veder che chi s'appiglia</l>
<l>a l'umano, dal qual l'uomo il nom'ave,</l>
<l>molto più saggiamente si consiglia</l>
<l>che chi in preda si dà a l'orgoglio grave,</l>
<l>la fortuna i superbi urta e scompiglia,</l>
<l>come in mar Borea travagliata nave;</l>
<l>né contra alcun più fiera ella s'adopra,</l>
<l>ché contra chi insolente a gli altri è sopra.</l>
</lg>
<lg><l>La superbia d'Ergin, quella di Odrino</l>
<l>che così altiera già i tebani assalse,</l>
<l>fé l'uno e l'altro d'essi alfin meschino;</l>
<l>e poco ad ambi il loro orgoglio valse,</l>
<l>che s'inasprò sì tosto il lor destino</l>
<l>che dal loco ove l'uno e l'altro salse;</l>
<l>caddero tosto ed il lor fine acerbo</l>
<l>passar gli fe' in essempio a ogni superbo.</l>
</lg>
<lg><l>Morti i tiranni, il gran figlio di Giove,</l>
<l>poi che tutte le cose ebbe ordinate,</l>
<l>e messi modi novi e leggi nove,</l>
<l>a le genti, in Tessaglia soggiogate</l>
<l>per goder de le sue onorate prove,</l>
<l>con le genti, che seco aveva armate,</l>
<l>carche di ricche spoglie, avute in guerra,</l>
<l>tornò vittorioso a la sua terra.</l>
</lg>
<lg><l>I tebani già tutti aveano inteso</l>
<l>che il re di Minia e il re de gli orcomeni,</l>
<l>erano uccisi ed il lor regno preso;</l>
<l>e ch'avea messi a gli altri Ercole i freni,</l>
<l>onde, col cor di vero affetto acceso,</l>
<l>di letizia incredibile ripieni,</l>
<l>deliberaro tutti incontro andargli</l>
<l>e segno di grato animo mostrargli.</l>
</lg>
<lg><l>Qual, cessata la grandine e la pioggia,</l>
<l>per lo sereno ciel canoro cigno</l>
<l>fendendo l'aria, lietamente poggia</l>
<l>senza punto temer caso maligno</l>
<l>tale i teban, con bella e nova foggia,</l>
<l>con core allegro ed animo benigno:</l>
<l>tolto loro il timor, ch'avean d'Ergino,</l>
<l>andaro ad incontrarlo nel camino.</l>
</lg>
<lg><l>Ivi dimostra ognun, con lieta faccia,</l>
<l>l'incredibil letizia c'ha nel core</l>
<l>chi gli tocca la mano e chi l'abbraccia,</l>
<l>chi de la patria il chiama difensore;</l>
<l>la plebe tra i più nobili si caccia</l>
<l>per fargli a suo potere anch'ella onore,</l>
<l>mostrando il me' che può, quant'abbia caro</l>
<l>che sia in Tebe nasciuto uomo sì raro.</l>
</lg>
<lg><l>Come talor poscia ch'a terra ha messo</l>
<l>tigre adirata il suo nemico forte,</l>
<l>vanno a la madre i pargoletti appresso;</l>
<l>e gioiscon con lei di quella morte,</l>
<l>e leccandole il grifo e l'unghie spesso</l>
<l>molli del sangue de le membra morte,</l>
<l>le fan, con dolci scherzi, intorno festa,</l>
<l>saltandole ora a i fianchi, ora a la testa.</l>
</lg>
<lg><l>Così verso Ercol la tebana gente</l>
<l>face, dopo quella onorata impresa,</l>
<l>Creonte, che sicuro esser si sente;</l>
<l>e libero, per Ercol, da ogni offesa,</l>
<l>vuol che 'n Tebe entre così orrevolmente</l>
<l>che pari a la virtù sia merce resa;</l>
<l>e de tessali vuol che si triomfi,</l>
<l>ch'agguagli quanti mai furon triomfi.</l>
</lg>
<lg><l>Come a Tebe dà gli Indi con vittoria</l>
<l>Bacco su un carro di pampini cinto,</l>
<l>venne, con onor tal con tanta gloria,</l>
<l>ch'anco non ha il suo nome il tempo estinto,</l>
<l>così perché restasse la memoria</l>
<l>d'Ercole eterna, poi ch'egli ebbe vinto,</l>
<l>e fusser sue virtuti ad ognun conte,</l>
<l>un carro apparecchiar gli fe' Creonte.</l>
</lg>
<lg><l>Tutto coperto di ben verde alloro</l>
<l>era il superbo carro e d'ogni intorno</l>
<l>fregiato d'oro, con nobil lavoro,</l>
<l>simile a quello, onde il sol mena il giorno;</l>
<l>non credo che mai fusse tra coloro</l>
<l>carro più ricco e più di pompa adorno,</l>
<l>il qual tiravan quattro destrier franchi</l>
<l>veloci al corso e più che neve bianchi.</l>
</lg>
<lg><l>Posto un seggio ivi fu con tutti i fregi,</l>
<l>dovuti a chi i nemici e fere e ancide;</l>
<l>poi più di cento cavalieri egregi</l>
<l>menaro fuori il carro al forte Alcide;</l>
<l>vist'egli gli onorati illustri pregi,</l>
<l>de l'onore gode, che far si vide,</l>
<l>gli offre il carro uno, avezzo a simili opre</l>
<l>e del re lor la mente a pien gli scopre.</l>
</lg>
<lg><l>E gli dice che poi ch'egli salute</l>
<l>dato ha, per sempre, al popolo tebano,</l>
<l>sì che dubbio non vi è che più la mute,</l>
<l>o fortuna, o destino, o caso strano;</l>
<l>Creonte, in testimon de la virtute</l>
<l>da lui mostrata e del valor sovrano,</l>
<l>vuol ch'entri con l'onor ne la cittade,</l>
<l>che si dé a chi l'ha messa in libertade.</l>
</lg>
<lg><l>Visto Ercole il suo re tanto cortese,</l>
<l>del benigno atto verso lui dimostro,</l>
<l>a lor, con grato cor, più grazie rese,</l>
<l>ch'io non posso spiegar con poco inchiostro;</l>
<l>e poscia il carro triomfale ascese,</l>
<l>vestito di superba veste d'ostro,</l>
<l>che 'n testimon de la sua virtute alma,</l>
<l>fregiata in ogni parte era di palma.</l>
</lg>
<lg><l>CH'avendo il crin cinto di verde lauro</l>
<l>come ad uom che triomfi, sì convenne,</l>
<l>sedea su il seggio ricamato d'auro,</l>
<l>sopra il cui capo d'or corona tenne</l>
<l>un servo che nat'era in Epidauro,</l>
<l>e a star con lui ne la Beozia venne;</l>
<l>e, come ne triomfi si solea,</l>
<l>uno anello di ferro in dito avea.</l>
</lg>
<lg><l>I soldati in bell'ordine, la preda</l>
<l>tolta in battaglia a le nemiche genti,</l>
<l>portangli innanzi, perché il popol veda</l>
<l>del duce loro, i fatti alti, eccellenti;</l>
<l>e quanto alla virtù, l'orgoglio ceda,</l>
<l>quanto a i cortesi cedan gli insolenti;</l>
<l>e come basta un'animo sicuro</l>
<l>a levar da la patria il giogo duro.</l>
</lg>
<lg><l>V'erano vasi d'or di molte sorti,</l>
<l>lavorati con vari magisteri,</l>
<l>ne' quali eran scolpiti i fatti forti</l>
<l>de i re antichi di Minia, illustri e altieri,</l>
<l>che sopposte avean l'altre a le lor corti;</l>
<l>e città soggiogate e regni e imperi,</l>
<l>onde veder potea sì quanto è varia</l>
<l>fortuna e come la sua ruota varia.</l>
</lg>
<lg><l>Vi si vedeva del superbo Ergino</l>
<l>e del misero Ippodamo l'imago</l>
<l>appresso loro era scolpito Odrino,</l>
<l>sdegnoso più che venenoso drago;</l>
<l>mille e mille venian col capo chino,</l>
<l>di lagrime versando un ampio lago,</l>
<l>i quali avean legati di catena</l>
<l>come servi, le man dietro alla schiena.</l>
</lg>
<lg><l>Seguian de le città, prese e distrutte.</l>
<l>L'imagini, in bell'ordine disposte,</l>
<l>e i fiumi tutti e le montagne tutte,</l>
<l>con artificio nobile composte;</l>
<l>e de le terre, in servitù ridutte,</l>
<l>tutte le deità vi erano poste;</l>
<l>e tra le genti triomfanti allegre,</l>
<l>parean mostrarsi dolorose ed egre.</l>
</lg>
<lg><l>V'erano tra costor chi gli stendardi</l>
<l>aveano in mano tolti a la Tessaglia,</l>
<l>altri i vinti corsier, destri e gagliardi</l>
<l>con gli usberghi nemici e con la maglia,</l>
<l>ch'aveva accolti Odrin, quantunque tardi,</l>
<l>quando tornò di novo a la battaglia,</l>
<l>i quali tristi eran, per dever servire</l>
<l>a chi avea i lor signor fatti morire.</l>
</lg>
<lg><l>Seguia costor su il carro triomfale</l>
<l>Ercole, assiso in gloriosa sede,</l>
<l>come chi per virtute in pregio sale;</l>
<l>e di gloria immortal si face erede,</l>
<l>ma perché in tanto onor, d'esser mortale</l>
<l>Ercol tenesse indubitata fede,</l>
<l>il servo gli dicea che si volgesse</l>
<l>indietro e se nat'uomo conoscesse.</l>
</lg>
<lg><l>Con questo ordine entraro i valorosi</l>
<l>ne la città, gridando: – Ercole viva,</l>
<l>viva Ercol, per cui più non siano rosi</l>
<l>da chi di libertà Tebe avea priva,</l>
<l>alcun non sia che più d'assalirne osi,</l>
<l>poi che tanta virtù da Ercol deriva,</l>
<l>questi, con l'aver morto il fier nemico</l>
<l>ha levato a i tebani il giogo antico. –</l>
</lg>
<lg><l>Così i vecchi dicean, le vecchiarelle,</l>
<l>ed i fanciulli sparsi per le strade,</l>
<l>le donne maritate e le donzelle,</l>
<l>e ogni ordine, ogni sesso ed ogni etade,</l>
<l>tal che n'andava insin sovra le stelle</l>
<l>d'Ercole il gran valor, l'alta bontade,</l>
<l>e sonava il suo nome tutta Tebe,</l>
<l>per le voci de i padri e de la plebe.</l>
</lg>
<lg><l>Così, signor, l'aventuroso giorno,</l>
<l>che lo scettro real vi fu in man dato,</l>
<l>e dato il signorile abito adorno,</l>
<l>conveniente a così eccelso stato,</l>
<l>per tutta la cittade d'ogni intorno</l>
<l>fu il vostro nome insino al cielo alzato:</l>
<l>chiamandovi, ogni vergine, ogni madre,</l>
<l>e tutto il popol de la patria, padre.</l>
</lg>
<lg><l>Giunto a la piazza il gran figlio di Giove,</l>
<l>del palagio reale uscì Creonte,</l>
<l>e gli andò incontro e de le altiere prove</l>
<l>si rallegrò con lui con lieta fronte;</l>
<l>presel per mano e andaro al tempio, dove</l>
<l>era un suggesto in guisa di un gran monte,</l>
<l>alzato al re del cielo, u' i sacerdoti</l>
<l>ardeano incensi e il popol porgea voti.</l>
</lg>
<lg><l>Ed ivi giunti, se n'entrar le schiere,</l>
<l>Ercol gridando nel sacrato tempio</l>
<l>ove l'arme nemiche e le bandiere,</l>
<l>tolte ad Ergino e tolte ad odrino empio,</l>
<l>sacraro a Giove e porsergli preghiere</l>
<l>ch'egli degnasse far ch'a quello essempio,</l>
<l>la gioventù tebana sì s'armasse</l>
<l>che nove spoglie a lui sempre portasse.</l>
</lg>
<lg><l>L'accolser pronti i sacerdoti e poi,</l>
<l>in testimon di quella alta vittoria,</l>
<l>le poser d'una, in una, a luochi suoi</l>
<l>a Dio di fatto tal dando la gloria;</l>
<l>come signor invitto già fra noi</l>
<l>il padre vostro ad immortal memoria,</l>
<l>vittorioso al maggior tempio appese</l>
<l>le insegne e i rostri de le galee prese.</l>
</lg>
<lg><l>Ch'armate avea contra la patria nostra</l>
<l>l'aligero leon che in Adria freme,</l>
<l>e sì feroce tra l'onde si mostra</l>
<l>che par ch'al suo ruggir tutto il mar treme;</l>
<l>or così amico a l'eccellenza vostra</l>
<l>ché l'un da l'altro più guerra non teme,</l>
<l>ché de l'un brama l'altro la quiete,</l>
<l>e di voler concorde ambidue sete.</l>
</lg>
<lg><l>Ciò fatto, insieme nel palagio entraro,</l>
<l>e poi ch'alquanti dì fur riposati,</l>
<l>il re, cui più d'ognuno era Ercol caro</l>
<l>e 'n lui avea tutti i pensier firmati,</l>
<l>mostrarsi verso lui non volse avaro</l>
<l>di quel che soglion far gli animi grati,</l>
<l>onde il fece chiamare a sé e gli espose</l>
<l>le voglie che tenea nel petto ascose.</l>
</lg>
<lg><l>Dicendogli: – Tanto è figlio, il tuo merto,</l>
<l>e tanto quel che ti debbo, che s'io</l>
<l>non ti mostro il mio cor, co'fatti, aperto,</l>
<l>mi pare assai mancar del dever mio;</l>
<l>però, per darti testimonio certo,</l>
<l>di che cor son ver te, quanto i'desio</l>
<l>che tu il conosca a segni manifesti,</l>
<l>e de l'animo mio pago ti resti.</l>
</lg>
<lg><l>Quando le tue conformi a le mie voglie</l>
<l>siano, come esser deon, voglio che sia</l>
<l>la mia figliuola a te fidata moglie,</l>
<l>in testimonio de la mente mia;</l>
<l>ed oltre quel c'hai de le ostili spoglie,</l>
<l>tal, qual tu la vorrai la dote fia,</l>
<l>che non bramo altro più che contentarti,</l>
<l>euguale il guiderdone a l'opre darti.</l>
</lg>
<lg><l>Visto il cor di Creonte, Ercole disse</l>
<l>che molto gli piacea ciò ch'avea detto,</l>
<l>né per lui resteria che non seguisse,</l>
<l>di quel che divisato avea l'effetto;</l>
<l>e che più di lui lieto uomo non visse</l>
<l>poi che per gener lo si aveva eletto,</l>
<l>ma che di dote egli non vuol parlare,</l>
<l>ché tal l'avrà, qual gliele vorrà dare.</l>
</lg>
<lg><l>Ch'a lui bastava aver, per vera dote,</l>
<l>la progenie real, l'alte maniere</l>
<l>de la sua figlia e l'altre rare dote,</l>
<l>ch'un sol fra l'altre la facean tenere,</l>
<l>perché non vuol giamai che 'n lui si note</l>
<l>che cercato abbia, i'prender moglie, avere</l>
<l>cosa in dote che sia di nulla stima,</l>
<l>a chi, con ver giudizio, il dritto stima.</l>
</lg>
<lg><l>Questa d'avere insaziabil fame,</l>
<l>c'ha intorno a i cori altrui spron sì pungenti,</l>
<l>non empia allor di quelle ardenti brame,</l>
<l>di ch'oggi empite ella ha le umane menti;,</l>
<l>ch'ove or par che lo stuol mortal sol brame</l>
<l>rubin, perle, zafiri, oro ed argenti,</l>
<l>era ne' cori allor solo scolpita</l>
<l>la donna, il sangue e la lodevol vita.</l>
</lg>
<lg><l>E molto meglio era stimato allora</l>
<l>una giovane aver gentile in gonna,</l>
<l>ché come molti de' nostri fanno ora,</l>
<l>cercar l'argento e l'or più che la donna,</l>
<l>la virtù, l'onestà, il costume indora</l>
<l>le vergini e il desio che 'n lor s'indonna,</l>
<l>ché il lor marito sia lieto per loro,</l>
<l>prevale a ogni ricchezza, a ogni tesoro.</l>
</lg>
<lg><l>Felice quegli al qual cortese diede</l>
<l>semplice verginella in dote il core,</l>
<l>umiltà vera ed inviolabil fede,</l>
<l>timor d'infamia e sol desio d'onore;</l>
<l>ché pur ver dir, costui solo possiede,</l>
<l>in donna tal quel ch'è di più valore;</l>
<l>ed atto via più a far l'uomo giocondo,</l>
<l>che quante furon mai ricchezze al mondo.</l>
</lg>
<lg><l>Le quali spesso fan che non han mai</l>
<l>riposo alcun moglie e marito insieme,</l>
<l>ove senza provar pene, né guai,</l>
<l>vivon quegli altri, insino a l'ore estreme,</l>
<l>menando la lor vita in giorni gai,</l>
<l>tra felici desii, tra dolce speme,</l>
<l>come che 'n ambi sia una voglia impressa,</l>
<l>e vita ad ambi lor dia un'alma istessa.</l>
</lg>
<lg><l>Deh tor potessi io sì del tutto via</l>
<l>quest'uso, tanto reo, da i nostri tempi,</l>
<l>ch'ognun, lasciata la mal presa via, </l>
<l>sì desse a seguitar gli antichi essempi;</l>
<l>ma poi che 'n van questo oggi si desia,</l>
<l>(tanto il mondo pieno è di costumi empi)</l>
<l>lasciando che stia ognun nel suo pensiero,</l>
<l>farò ritorno al mio parlar primiero.</l>
</lg>
<lg><l>Megara allor chiamar fece Creonte,</l>
<l>(ché de la figlia sua tale il nome era);</l>
<l>venne ella a lui, con vergognosa fronte,</l>
<l>accompagnata da modestia vera;</l>
<l>giunta al padre, gli chiede che le co te</l>
<l>la cagion, per la quale egli la chera,</l>
<l>la baciò il padre affettuosamente;</l>
<l>e così poi l'espose la sua mente.</l>
</lg>
<lg><l>A tal termine son giunti i tuoi giorni,</l>
<l>ch'uopo è che di marito i'ti provegga;</l>
<l>e tra quanti oggi son di virtù adorni,</l>
<l>un, ch'a costumi tuoi convenga, elegga;</l>
<l>e perché alcun non ha in questi contorni</l>
<l>né fuori, che di te più degno i'vegga</l>
<l>del gran figlio di Giove, Ercole il forte</l>
<l>scielto tra tutti i' l'ho per tuo consorte.</l>
</lg>
<lg><l>E di ciò molto contentar ti dei,</l>
<l>sì per mostrarti al mio voler conforme,</l>
<l>il quale ho volti tutti i pensier miei</l>
<l>a darti ad uom ch'a te non sia diforme,</l>
<l>sì perché del re figlio è de gli Dei;</l>
<l>e segue in guisa di virtuti l'orme,</l>
<l>ché congiunta ad uom tal, viver non puoi,</l>
<l>se non lieta e felice i giorni tuoi.</l>
</lg>
<lg><l>Come ancor che desii la verginella,</l>
<l>esser giunta con uom che la compiaccia,</l>
<l>né cerchi di apparer per altro bella,</l>
<l>quantunque celi il suo pensiero e taccia</l>
<l>pur di ciò mai con lei non si favella;</l>
<l>ché nel viso vermiglia non si faccia,</l>
<l>e non stia, pria che risponda, sospesa</l>
<l>come da cosa tal restasse offesa.</l>
</lg>
<lg><l>Così costei, poi che il padre ebbe detto</l>
<l>che volea ch'ella d'Ercol fusse sposa,</l>
<l>subito tal divenne ne l'aspetto,</l>
<l>qual suol mostrarsi matutina rosa;</l>
<l>poi non facendo al padre suo disdetto,</l>
<l>timidetta rispose e vergognosa,</l>
<l>ch'ella già nel suo cor disposto avea,</l>
<l>ché di lei fusse quel ch'a lui parea.</l>
</lg>
<lg><l>Ché poi che il cielo e la madre natura</l>
<l>voluto avean che fusse di lui nata,</l>
<l>pensava che n'avesse quella cura,</l>
<l>che padre di figlia ha, che gli sia grata,</l>
<l>e ch'ella non seria mai così dura,</l>
<l>né gli si mostreria mai così ingrata,</l>
<l>ch'aver per fermo e ratto non volesse</l>
<l>tutto quel che di lei far gli piacesse.</l>
</lg>
<lg><l>Lodò la figlia il padre e fe' chiamare</l>
<l>Ercole il forte, e un sacerdote pio,</l>
<l>cui fece quelle ceremonie fare,</l>
<l>che soleano allor farsi a onor di Dio;</l>
<l>e fatto ciò fe' ad Ercole sposare</l>
<l>Megara, come avuto avea desio,</l>
<l>e tanto fu il piacer ch'ebbe e la gioia,</l>
<l>che pensò, per ciò, mai non sentir noia.</l>
</lg>
<lg><l>Si videro le grazie e Imeneo insieme</l>
<l>per ciò far festa e amore e Citerea,</l>
<l>e col nobil desir la viva speme</l>
<l>dar segno del piacer, che 'n sé chiudea;</l>
<l>sola Giunon di tal connubio geme,</l>
<l>più sdegnosa che mai più che mai rea;</l>
<l>e pensa far che sì converta tutto</l>
<l>il costor matrimonio in doglia e 'n lutto.</l>
</lg>
<lg><l>Andar gli sposi a tutti quanti i tempi,</l>
<l>arsero incensi a tutti i sacri altari,</l>
<l>gli Dei pregando, che da infortuni empi</l>
<l>lor liberassero e da affanni amari,</l>
<l>sì che lieti vivessero i lor tempi;</l>
<l>e lor fussero l'ore e i giorni chiari,</l>
<l>ma non guardò Giunon prego, né incenso,</l>
<l>tanto avea a danni lor l'animo accenso.</l>
</lg>
<lg><l>Ai quanto seran corti i vostri canti?</l>
<l>Quanto seran le vostre gioie brevi?</l>
<l>Come si muteranno in gravi pianti</l>
<l>le feste vostre? E come seran lievi</l>
<l>a darvi assalto dur, per tutti i canti,</l>
<l>doglie, affanni, martiri, angoscie grevi?</l>
<l>E come il vostro dolce tutto in fele</l>
<l>si muterà per questa dea crudele?</l>
</lg>
<lg><l>Veggio ondeggiar per queste stanze il sangue,</l>
<l>ed udir parmi le dolenti grida</l>
<l>de la infelice Megara che langue,</l>
<l>veggendo il padre che i suoi figli uccida;</l>
<l>poi veggo anch'ella rimaner essangue</l>
<l>ne le giovar che sia al marito fida,</l>
<l>e questa or così vaga e lieta corte,</l>
<l>sol d'ira ragionar veggo e di morte.</l>
</lg>
<lg><l>E passar sino ad or l'alma mi sento</l>
<l>da la pietà, ch'or ho de i danni vostri;</l>
<l>ma non voglio ora in doglia ed in lamento</l>
<l>stile occupar, pensier, penne ed inchiostri;</l>
<l>le gioie ora dirò, poscia il tormento</l>
<l>mostrerò allor che sia mestier che il mostri,</l>
<l>poi che veder vuol tanta crudeltade</l>
<l>la dea, ch'è verso voi tutta impietade.</l>
</lg>
<lg><l>Creonte, che al presente mira e pensa,</l>
<l>né sa che danno porti l'avenire,</l>
<l>ogni pensiero suo pone e dispensa</l>
<l>in far gli sposi e la città gioire;</l>
<l>e tutto pieno di letizia immensa,</l>
<l>i cavalier teban fece venire,</l>
<l>e diede il modo a ognun di lor d'armarsi</l>
<l>ed a festevol giostra apparecchiarsi.</l>
</lg>
<lg><l>Ché i re soli in que' tempi avean serrate</l>
<l>l'arme ne i tempi sacri e nelle corti,</l>
<l>e poche sen vedean ne le private</l>
<l>case, se vi eran bene uomini forti;</l>
<l>tosto dunque che furo apparecchiate</l>
<l>l'arme in palagio, fur le indugie corte,</l>
<l>ché quanti ad armeggiare ivi atti foro,</l>
<l>s'armaro per piacere al signor loro.</l>
</lg>
<lg><l>Con varie foggie ivi ciascun divisa</l>
<l>se gli è benigno amor, se gli è crudele,</l>
<l>se la donna, onde l'alma ave conquisa,</l>
<l>gli tien ne l'amor fede, o gli è infedele;</l>
<l>altri mostra alla insegna con che guisa</l>
<l>abbia eterna cagion d'alte querele,</l>
<l>così celatamente, che il comprende</l>
<l>colei sola, che cruda gli si rende.</l>
</lg>
<lg><l>Vi era chi su lo scudo e su l'elmetto</l>
<l>avea fortuna con le vele accolte,</l>
<l>chi co'crini rivolti verso il petto,</l>
<l>chi con le chiome verso il tergo volte,</l>
<l>una sirena altri vi avea, che stretto</l>
<l>tenea tra nodi amore e fra le molte</l>
<l>catene, vi era un motto, che dicea</l>
<l>tanto e non più, né altro vi si leggea.</l>
</lg>
<lg><l>In un secco cupresso altri avea scritto,</l>
<l>speme alcuna non vi è più di conforto,</l>
<l>vi era chi in segno del suo gran despitto,</l>
<l>una barca vi avea sommersa in porto,</l>
<l>portava altri tra l'erbe un toro afflitto;</l>
<l>e vi avea, poco ho andare ad esser morto,</l>
<l>alcun, tenendo in fiamma al collo un giogo,</l>
<l>mostrava in servitù viver nel fogo.</l>
</lg>
<lg><l>Dipinto in grembo a Leda altri avea un cigno,</l>
<l>con motto che dicea più non bramai,</l>
<l>chi mostrar volse il suo caso maligno,</l>
<l>scritto in un tasso avea;nol credea mai,</l>
<l>vi fu chi tenea intorno a un cor sanguigno</l>
<l>per troppo amare altrui me stesso odiai;</l>
<l>altri avea involto intorno un verde mirto,</l>
<l>di carne, od ossa, o vero ignudo spirto.</l>
</lg>
<lg><l>Alcun portava in mezzo l'asta un velo,</l>
<l>ché copria dianzi il petto a la sua donna;</l>
<l>vi era, chi, per mostrare un fermo zelo,</l>
<l>tenea tra rose e mirti una colonna,</l>
<l>chi per dar segno di mortifer gelo,</l>
<l>tra nevi un vecchio avea senza la gonna;</l>
<l>in bianca veste altri vi avea la fede,</l>
<l>con breve che dicea merta mercede.</l>
</lg>
<lg><l>Né l'elmo e né lo scudo altri ha una serpe,</l>
<l>involta intorno ad un pallido olivo,</l>
<l>ché per lo tronco su la cima serpe,</l>
<l>e ne l'arbor scritto ha morendo vivo;</l>
<l>altri ha su l'elmo una squallida sterpe,</l>
<l>d'un lauro ed un che di baldanza privo</l>
<l>par che piangendo dica: – Non mi adombra</l>
<l>chi a me faceva e a sé medesima ombra. –</l>
</lg>
<lg><l>Un vago giovanetto, una fenice</l>
<l>dipinta avea su una frondosa palma,</l>
<l>con motto che dicea: – Sino a qui lice</l>
<l>a un nobil core, ad una ben nata alma,</l>
<l>ne lo scudo un che si tenea felice,</l>
<l>un mar che 'n tremolar tutto era e 'n calma,</l>
<l>nel qual sen già a diporto un picciol legno</l>
<l>con breve che dicea fortuna sdegno.</l>
</lg>
<lg><l>Un che non so se volea far dispetto</l>
<l>a la crudel, che già l'avea distrutto,</l>
<l>o mostrar pur volesse che 'n effetto,</l>
<l>da la fiamma era incenerito tutto,</l>
<l>o ver dar certo segno con tal detto,</l>
<l>a la sua donna d'incredibil lutto,</l>
<l>sotto i pié avea d'una fugace damma,</l>
<l>or cenere è chi già fu viva fiamma.</l>
</lg>
<lg><l>Altri una tigre chiusa in una gabbia</l>
<l>su l'elmo avea co'cani irati intorno,</l>
<l>ch'arder mostravan di focosa rabbia,</l>
<l>per tor la fiera fuor di quel soggiorno;</l>
<l>ed ella irata e con schiumose labbia,</l>
<l>parea, piena di furia e di gran scorno,</l>
<l>cercar d'uscirne e scritto in fronte avea,</l>
<l>degna mercede ad una voglia rea.</l>
</lg>
<lg><l>Altri un cedro portava in loco alpino</l>
<l>con le radici al cielo e a terra i rami</l>
<l>per far chiaro veder ch'alto destino</l>
<l>ad ottimi successi ognora il chiami;</l>
<l>e ché non pure egli era al ben vicino,</l>
<l>per mai non sentire ore, o giorni grami,</l>
<l>ma ch'avevan gli dei del suo ben cura,</l>
<l>e che venia dal ciel la sua ventura.</l>
</lg>
<lg><l>Altri una pianta che con verde chioma</l>
<l>sorgeva altiera in un ben colto piano,</l>
<l>co i rami carchi di dorate poma,</l>
<l>a cui non potea porre uom mortal mano,</l>
<l>ché una leonessa, che non era doma,</l>
<l>con terribile viso, da ogni insano,</l>
<l>le custodiva e aveva al collo intorno</l>
<l>per non soffrir giamai danno, né scorno.</l>
</lg>
<lg><l>Mentre s'armano in corte i cavalieri,</l>
<l>tutto a la piazza il popolo s'aduna</l>
<l>per veder qual di que vaghi guerrieri</l>
<l>ha destrezza maggior, miglior fortuna,</l>
<l>sì mostrar tutte in portamenti altieri</l>
<l>le donne da i balconi ad una, ad una,</l>
<l>altre con vere, altre con finte viste,</l>
<l>vaghe di vedere altri e d'esser viste.</l>
</lg>
<lg><l>A coppia, a coppia i cavalieri armati</l>
<l>vengono in piazza in bell'ordine, insieme;</l>
<l>e poi ch'al campo son tutti arrivati,</l>
<l>altri sprona il corsiero ad altri il preme,</l>
<l>non altramente ch'essi sian spronati</l>
<l>dal desio ardente e da l'accesa speme,</l>
<l>o tocchi dal timor che gli flagelle</l>
<l>per quelle, ond'han nel cor vive facelle.</l>
</lg>
<lg><l>Mentre ch'ognun di sé fa in piazza mostra</l>
<l>e a mirar la sua donna ha l'occhio intento,</l>
<l>de le donne lo stuol lieto si mostra,</l>
<l>e del suo lodan tutte il guarnimento;</l>
<l>gli armati cavalier chiama a la giostra</l>
<l>chi a sonori auricalchi ha dato il vento,</l>
<l>onde tutti si adattan su il cavallo</l>
<l>i giovani guarniti di metallo.</l>
</lg>
<lg><l>E perché non si giostra pregio alcuno,</l>
<l>ma ciò si fa per solazzevol festa,</l>
<l>in due parti si partono e ciascuno</l>
<l>un dopo l'altro la sua lancia arresta;</l>
<l>e si vanno a trovare uno per uno,</l>
<l>e tutti ferir cercano a la testa;</l>
<l>e quanto più ognun può, leggiadramente</l>
<l>mostra quanto destro è, quanto è possente.</l>
</lg>
<lg><l>Continuò la giostra sino a sera,</l>
<l>poi tutti insieme se n'andaro in corte,</l>
<l>ove di donne un nobil drapello era,</l>
<l>da potere infiammar l'anime morte,</l>
<l>le quali in ballo entrar con loro in schiera</l>
<l>con bei sembianti e con maniere accorte,</l>
<l>ivi celato amor vola tra loro</l>
<l>e scocca or stral di piombo, ora stral d'oro.</l>
</lg>
<lg><l>Qui l'uno a l'altro narra il suo gran foco,</l>
<l>e chiede refrigerio al grave ardore;</l>
<l>quel dice che si strugge a poco, a poco,</l>
<l>quel c'ha trafisso in mille parti il core,</l>
<l>quell'altro, che mercé chiedendo è roco,</l>
<l>né però sente ancor doglia minore,</l>
<l>stringe a la donna quel la bella mano</l>
<l>e prega che il pregar suo non sia vano.</l>
</lg>
<lg><l>Poi che finita fu la bella danza,</l>
<l>se n'andar tutti a coppia, a coppia a cena</l>
<l>in una ricca ed onorata stanza</l>
<l>di reali ornamenti tutta piena,</l>
<l>Creonte in onorare Ercol s'avanza;</l>
<l>ed in sé cape per letizia a pena,</l>
<l>e fa che largamente si dispensa</l>
<l>tutto quel che conviene a real mensa.</l>
</lg>
<lg><l>Poi ch'ebbero finito di mangiare</l>
<l>e fu del valore d'Ercol molto detto,</l>
<l>il re Creonte fe' Psalte chiamare</l>
<l>per porgere ad ognun grato diletto,</l>
<l>il qual non meno dotto nel sonare,</l>
<l>era, che fusse tra i cantor perfetto,</l>
<l>e venuto gl'impose che dicesse</l>
<l>sonando cosa che piacer potesse.</l>
</lg>
<lg><l>Presa ch'ebbe costui la cetra aurata,</l>
<l>dopo un bel ricercar cominciò a dire</l>
<l>come Semele fu da Giove amata</l>
<l>come ella di vederlo ebbe desire,</l>
<l>(essendo da Giunone empia ingannata)</l>
<l>in quella istessa forma a lei venire</l>
<l>con cui si solea giunger con la moglie,</l>
<l>pieno di calde e di amorose voglie.</l>
</lg>
<lg><l>E che Giove perché giurato aveva</l>
<l>darle quel che da lei gli fusse chiesto,</l>
<l>benché vedesse che morir deveva,</l>
<l>(se a l'infelice concedeva questo)</l>
<l>ne la forma che 'n ciel tonar soleva,</l>
<l>sen venne a lei, ma assai meno rubesto,</l>
<l>pur non giovò che tosto che le apparse,</l>
<l>nol poté ella soffrire e subito arse.</l>
</lg>
<lg><l>E ch'essendo ella gravida, le trasse</l>
<l>del ventre il figlio e poselsi a la coscia</l>
<l>fin ch'al punto del nascere arrivasse;</l>
<l>e dettol Bacco a Nisa il mandò poscia</l>
<l>ad una bella nimfa che il lattasse,</l>
<l>perché Giunone, vinta da l'angoscia,</l>
<l>fanciul, come volea, non l'uccidesse,</l>
<l>perché tra gli dei loco ei non avesse.</l>
</lg>
<lg><l>Ma ch'egli crebbe in sì rara bellezza,</l>
<l>ch'ogni nimfa per lui d'amore ardea,</l>
<l>né men che di beltade, di fortezza</l>
<l>tra tutti gli altri, il maggior pregio avea;</l>
<l>e l'alma sì a giovare a ognuno avezza</l>
<l>ché per qualunque loco discorrea,</l>
<l>intento dare a ognun pace e salute,</l>
<l>lasciava segno de la sua virtute.</l>
</lg>
<lg><l>Or levando di terra i mostri gravi,</l>
<l>or le corna premendo a i fier tiranni,</l>
<l>or da l'une traendo que' suavi</l>
<l>licori ch'a l'uom tolgono gli affanni,</l>
<l>or facendo gittarsi da le navi,</l>
<l>chi apparecchiava a lui vergogne e danni,</l>
<l>or gli iniqui premendo ed ora gli empi,</l>
<l>or città edificando ed ora tempi.</l>
</lg>
<lg><l>Poi che la madre e le sorelle diero</l>
<l>(credendolo un cenghiale) a Penteo morte</l>
<l>sì cruda che giamai per fin più fiero,</l>
<l>non discese uomo a le tartaree porte;</l>
<l>e che ciò fa perché il tiranno altiero</l>
<l>uccider fea quanti ne la sua corte</l>
<l>si mostravan di Bacco esser divoti,</l>
<l>e gli ardevano incensi e porgean voti.</l>
</lg>
<lg><l>E poi che molte cose ebbe cantato</l>
<l>di Bacco e detto assai de le sue imprese,</l>
<l>cominciò a dire: – O quanto lieto il fato</l>
<l>avesti, Ariadna, poscia che ti prese</l>
<l>per moglie questo Dio, quando l'ingrato</l>
<l>tanto (contra ragion) Teseo ti offese,</l>
<l>ch'a Nasso ti lasciò, già detta Dia,</l>
<l>piena di duol piena d'ambascia ria.</l>
</lg>
<lg><l>Se il crudel Teseo ti mancò di fede,</l>
<l>se de la tua beltà nulla curossi,</l>
<l>se ti dié di ben far strana mercede,</l>
<l>se contra te di crudeltà le armossi,</l>
<l>se volse che di te facesser prede</l>
<l>le fiere e ti rodesser sino a gli ossi,</l>
<l>tal frutto avesti da sì fatto inganno,</l>
<l>ché fu l'util maggiore assai, che il danno.</l>
</lg>
<lg><l>Ai dispietato Teseo, ai infedele,</l>
<l>o di Ariadna trista che si lagna,</l>
<l>o di che dice, che l'è men crudele</l>
<l>il lupo, l'orso e l'aquila grifagna,</l>
<l>di te ch'ella tenea così fedele</l>
<l>ché d'esserti pensò sempre compagna,</l>
<l>ramentati che tu saresti estinto</l>
<l>senza l'aiuto suo nel laberinto.</l>
</lg>
<lg><l>Tale non ti mostrasti, quando fuori</l>
<l>de l'intricate case ella ti trasse;</l>
<l>ti trasse, dico, fuor di quegli errori,</l>
<l>onde non uscì alcun mai che v'entrasse,</l>
<l>volse ella che i mortali aspri dolori</l>
<l>il minotauro più tosto provasse,</l>
<l>il minotauro che fratello l'era,</l>
<l>ché veder te condutto a morte fiera.</l>
</lg>
<lg><l>U'sono or le lusinghe, u'sono i preghi?</l>
<l>U'le promesse fatte a la meschina?</l>
<l>S'a tanta crudeltade ora ti pieghi,</l>
<l>ch'a le fiere la lasci per rapina?</l>
<l>E a lei di dare alcun soccorso neghi,</l>
<l>solcando tuttavia l'onda marina,</l>
<l>né più ti curi del suo gran cordoglio,</l>
<l>ché si curi de l'onda il duro scoglio.</l>
</lg>
<lg><l>Piega le vele e non esser sì ingrato</l>
<l>del dono che da lei ricevuto hai,</l>
<l>vedi, che di pianto ha il viso bagnato;</l>
<l>e de gli occhi volt'ha gli umidi rai</l>
<l>a le vele, onde fuggi e te spietato</l>
<l>dice e le stelle e il ciel, poscia che l'hai</l>
<l>abbandonata e par che l'esca l'alma,</l>
<l>chiamandoti e battendo palma, a palma.</l>
</lg>
<lg><l>Odi ch'a te la flebil voce invia</l>
<l>facendo oltraggio a i crini e al real viso,</l>
<l>e ad alto grido dice che vorria</l>
<l>che quella mazza, c'ha il fratello ucciso,</l>
<l>anzi a lei data avesse morte ria,</l>
<l>ché visto avesse te da lei diviso,</l>
<l>di cui, veggendosi or rimaner priva,</l>
<l>si conosce restar sepolta viva.</l>
</lg>
<lg><l>Sei tu forse più crudo che non sono</l>
<l>di quel loco le grotte aspre e sassose?</l>
<l>Rispondono elle al lagrimevol suono,</l>
<l>de le misere sue voci dogliose,</l>
<l>tu ch'avuto hai da lei la vita in dono,</l>
<l>non odi le querele lagrimose,</l>
<l>vedi che più non parla, o move passo,</l>
<l>ma par muta su il lito un duro sasso.</l>
</lg>
<lg><l>Vedi le chiome d'or disciolte al vento,</l>
<l>vedi che appeso ha sovra l'asta un velo,</l>
<l>e poscia che non odi il suo lamento,</l>
<l>così indicio ti dà del suo gran zelo;</l>
<l>né più del zelo che del gran spavento,</l>
<l>ché tutto il sangue l'ha converso in gelo,</l>
<l>te solo la meschina desia e brama,</l>
<l>e poi ch'altro non può, così ti chiama.</l>
</lg>
<lg><l>Deh piega, Teseo omai, piega le vele,</l>
<l>ché tutto il numer suo non ha la nave;</l>
<l>deh non ti dimostrar così crudele,</l>
<l>a lei, de la cui vita hai tu la chiave,</l>
<l>e se pur vuoi che si anga e si querele</l>
<l>sì che per te l'ancida il dolor grave</l>
<l>volta la nave almen perché tu possa,</l>
<l>morta ch'ella serà, raccoglier l'ossa.</l>
</lg>
<lg><l>Di ciò ti prega, con languida voce,</l>
<l>l'abbandonata tua moglie, infelice,</l>
<l>la quale amor per te strugge anco e cuoce,</l>
<l>sì che di non amarti non le lice;</l>
<l>ve' che il suo ben volerti sol le nuoce,</l>
<l>perché stata seria troppo felice</l>
<l>la sua vita, or sì misera e inquieta,</l>
<l>se non giungean mai le tue navi in Creta.</l>
</lg>
<lg><l>Tu crudo sei, ma avrà pietade Giove</l>
<l>de la meschina e te 'n darà la pena;</l>
<l>ve' che vien Bacco pien di fiamme nove,</l>
<l>e su il pampineo carro, al ciel la mena,</l>
<l>ma doglia per ciò avrai tu a tutte prove,</l>
<l>quando aver penserai vita serena,</l>
<l>ché non torrai da l'arbor le vele adre,</l>
<l>e vedrai per ciò morto in mare il padre.</l>
</lg>
<lg><l>E per colei, per cui ne l'isoletta</l>
<l>lasci Ariadna, indegnamente offesa;</l>
<l>per colei ch'al tuo figlio avevi eletta</l>
<l>ed or per lo maggior tuo ben l'hai presa,</l>
<l>farà di questa ingiuria tal vendetta</l>
<l>il ciel che lei ritroverai tu impesa,</l>
<l>poi ch'a torto ti avrà il figlio accusato,</l>
<l>e Nettun per te morte gli avrà dato.</l>
</lg>
<lg><l>Ma tu, Ariadna, in sorte dolce e chiara</l>
<l>(malgrado del crudel) ti viverai</l>
<l>col tuo Bacco nel ciel, cui doglia amara,</l>
<l>unqua non preme, od angosciosi guai;</l>
<l>però che da lui sol vita alma e cara</l>
<l>tutto il mondo ave e giorni lieti e gai,</l>
<l>il qual prego ch'a noi la vita tempre</l>
<l>in guisa, che per lui siam liete, sempre.</l>
</lg>
<lg><l>A queste ultime voci, il buon Creonte</l>
<l>e gli altri, con divoto mormorio,</l>
<l>assentir con cor lieto e lieta fronte;</l>
<l>e tutti insieme porser preghi a Dio</l>
<l>che fosse che le stelle fusser pronte</l>
<l>a secondare il lor giusto desio,</l>
<l>e favorir sì i duo novelli sposi,</l>
<l>ché nulla disturbasse i lor riposi.</l>
</lg>
<lg><l>Ma che giova al ciel porger preghi caldi,</l>
<l>se chiusi a i preghi ave Giunon gli orecchi;</l>
<l>e par che più ch'ognun di voi si scaldi</l>
<l>a pregarla, più crescan gli odi vecchi;</l>
<l>e più si adiri ognor, più si riscaldi,</l>
<l>e maggior danno sempre vi apparecchi?</l>
<l>Ben colui miser si può dir, cui prema</l>
<l>di qualche Dio possente l'ira estrema.</l>
</lg>
<lg><l>Finite ch'ebbe le canzoni psalte</l>
<l>incominciando già a calar le stelle,</l>
<l>s'udir per lo palagio andar voci alte,</l>
<l>ché chiamaro ciascuno a le sue celle;</l>
<l>Megara al loco, ove Ercole l'assalte,</l>
<l>condusser molte donne oneste e belle,</l>
<l>poscia le più mature in ricco letto</l>
<l>la poser, piena d'amoroso affetto.</l>
</lg>
<lg><l>Poco poi vi si pose a lato Alcide,</l>
<l>ché non era lontan da quella stanza;</l>
<l>Vener, che i lor congiungimenti vide,</l>
<l>gli colmò di desir e di speranza;</l>
<l>amor non pria da l'un l'altro divide,</l>
<l>ché Megara riman lassata in danza,</l>
<l>al marito restando ne le braccia</l>
<l>tutta smarrita e languidetta in faccia.</l>
</lg>
<lg><l>Dopo lungo travaglio occupa gli occhi</l>
<l>sonno dolce e suave ad ambi loro;,</l>
<l>non può restar Giunon, ch'ella non scocchi</l>
<l>nel sonno, anco il furor contra costoro,</l>
<l>vuol che nel suo dormir sì gran duol tocchi</l>
<l>Megara, che non pensi aver ristoro</l>
<l>del crudo danno, che d'aver le parve,</l>
<l>mentre dormia, sotto mentite larve.</l>
</lg>
<lg><l>Esser parve a la misera in un prato</l>
<l>di color varii e di bei fior dipinto;</l>
<l>e due cavrioli aver vezzosi a lato,</l>
<l>ché il dorso avean di varie macchie tinto</l>
<l>e che loro assalisse uno arrabbiato</l>
<l>lupo, né mai cessasse, fin ch'estinto</l>
<l>non ebbe un dopo l'altro acerbamente,</l>
<l>ferendogli or con l'unghia, ora col dente.</l>
</lg>
<lg><l>Pareva che la madre addolorata</l>
<l>per gli figli difesa far volesse,</l>
<l>ed a la crudel bestia e dispietata,</l>
<l>quantunque paurosa, si opponesse;</l>
<l>ma ch'ella anco non men fusse squarciata,</l>
<l>ed insieme con lor morta cadesse;</l>
<l>e poscia il ciel che sereno era e puro,</l>
<l>nubiloso venisse a un tratto e oscuro.</l>
</lg>
<lg><l>E ché si udisser tuoni spaventosi,</l>
<l>dopo lo sfavillar d'aspri baleni,</l>
<l>e fulmini cadessero focosi,</l>
<l>non men d'orrore che di fiamma pieni;</l>
<l>il che turbò sì a Megara i riposi,</l>
<l>le fe' sì oscuri i suoi pensier sereni,</l>
<l>che si risvegliò tutta isbigotita,</l>
<l>dubbiosa s'era morta o s'era in vita.</l>
</lg>
<lg><l>Qual fanciul suol, se forse a l'improviso,</l>
<l>esce mastin sdegnoso ne la via,</l>
<l>con cor tremante e con dolente viso</l>
<l>a traverso abbracciar la madre pia;</l>
<l>e temendo non esserne conquiso,</l>
<l>lagrimando pregarla che gli dia</l>
<l>contra il feroce can qualche soccorso,</l>
<l>ché contra lui così orgoglioso è corso.</l>
</lg>
<lg><l>Tal lagrimosa e conturbata in vista</l>
<l>Megara, piena di pensier pungente,</l>
<l>poi che la visione, ond'era trista,</l>
<l>fuggi al marito s'appigliò repente,</l>
<l>cerca egli che sia quel che la contrista,</l>
<l>la cagion gli dice ella, onde pavente,</l>
<l>e sponendogli il sogno, il buono Alcide,</l>
<l>ché vano il crede, de la moglie ride.</l>
</lg>
<lg><l>E dice che sciocco è chi a sogni crede,</l>
<l>che con lor rado han mai parte di vero,</l>
<l>e però ch'ella non dee prestar fede</l>
<l>a sogno sì terribile e sì fiero;</l>
<l>e dice che di grazia egli le chiede,</l>
<l>che da lei scacci il turbido pensiero;</l>
<l>finse acquetarsi Megara, ma il core</l>
<l>sempre ebbe pien d'ambascia e di dolore.</l>
</lg>
<lg><l>Come chi di sinistro caso teme,</l>
<l>ed il timor non vuol mostrar palese,</l>
<l>ché sempre nel suo cor tacito geme,</l>
<l>tremebondo aspettando ingiurie e offese;</l>
<l>così paura assidua afflige e preme,</l>
<l>Megara, ancor ch'altrui non la palese,</l>
<l>e quanto di celarla più cura ave,</l>
<l>tanto maggior divien, tanto più grave.</l>
</lg>
<lg><l>Godea Giunon crudel, quanto più mesta</l>
<l>vedea la donna misera e dolente,</l>
<l>e se non le parea che poco questa</l>
<l>pena fusse a saziar l'irata mente,</l>
<l>a darle morte seria stata presta,</l>
<l>quantunque senza colpa ed innocente;</l>
<l>ma per aver più ove sfogar lo sdegno,</l>
<l>a maggior crudeltà volse lo ingegno.</l>
</lg>
<lg><l>Qual velenosa serpe ch'ave al sole</l>
<l>lasciate allegra le invecchiate spoglie,</l>
<l>che gonfiata via più, ch'esser non suole,</l>
<l>sì liscia e il velen tutto in uno accoglie;</l>
<l>tal Giunone lo sdegno, onde si duole</l>
<l>per veder sazie le sue ingorde voglie,</l>
<l>aduna a un colpo solo e il tempo aspetta,</l>
<l>onde a lo sdegno ugual faccia vendetta.</l>
</lg>
<lg><l>Megara intanto gravida si vide,</l>
<l>ed in capo a due anni ebbe due figli;</l>
<l>Ercol, che del futur mai non s'avide,</l>
<l>mirò i fanciulli con allegri cigli;</l>
<l>ma Megara il gran duol così conquide</l>
<l>che non lascia, ch'a gaudio ella si appigli;</l>
<l>ma per non mescolar col lieto i guai</l>
<l>io porrò fine a questo canto omai.</l></lg></div1>

<div1><head>VI</head>

<lg><l>Piacer non è, non è solazzo, o gioco,</l>
<l>né sorte sì eccellente di diletto,</l>
<l>ché per nulla non le abbia, o ver per poco,</l>
<l>un cor ch'alberghi in generoso petto;</l>
<l>e se pure a diporto stare in loco</l>
<l>piacevole talor forse è costretto,</l>
<l>a noia l'ha, se troppo vi dimora,</l>
<l>né vede di potere indi uscir l'ora.</l>
</lg>
<lg><l>E per quanto vi sta, fugge sì l'ozio,</l>
<l>che non si vede mai star neghittoso,</l>
<l>anzi di accompagnar cerca il negozio</l>
<l>col piacer, col diletto e col riposo;</l>
<l>tal ch'a quel questo e questo a quello è sozio</l>
<l>onde non è mai da l'accidia roso;</l>
<l>e tosto che gli si offre il poter gire</l>
<l>a bella impresa non la vuol fuggire.</l>
</lg>
<lg><l>Ercole adunque, ch'ogn'animo altero</l>
<l>vince in fortezza, e ogni feroce core;</l>
<l>quantunque a la sua moglie abbia il pensiero,</l>
<l>e le sia astretto d'infinito amore</l>
<l>nondimeno è sì intento al pregio vero;</l>
<l>e sì la mente ha ad acquistarsi onore,</l>
<l>ché non lascia ora né lascia momento,</l>
<l>ché non sia tutto a essecitarsi intento.</l>
</lg>
<lg><l>Ora a dardi vibrar, l'ore comparte</l>
<l>verso il versaglio, con mirabil forza,</l>
<l>ora il palo a lanciar si dà con arte,</l>
<l>or saettando ognun vincer si sforza,</l>
<l>ora a lottar del dì dispensa parte,</l>
<l>or lancia, or spada move, or si rinforza</l>
<l>svellere o quercia, od olmo, ad una scossa,</l>
<l>or agile saltare oltra una fossa.</l>
</lg>
<lg><l>Ora a nuoto si gitta in un gran fiume</l>
<l>e cerca di passare a l'altra riva;</l>
<l>or, come avesse intorno a i pié le piume,</l>
<l>correndo l'ozio nobilmente schiva;</l>
<l>ora d'assalir cervo ha per costume,</l>
<l>o d'altra bestia fiera e fuggitiva;</l>
<l>ora premendo a corsier forte il dorso,</l>
<l>il move in giro, o ver lo sprona al corso.</l>
</lg>
<lg><l>Ora a cacciar sì da lupi, o cenghiali</l>
<l>tenendo spiedo, o il forte tronco in mano,</l>
<l>pardi, tigri, pantiere, altri animali,</l>
<l>per erto monte e boscareccio piano;</l>
<l>e con questi essercitii ed altri tali,</l>
<l>non lascia andar punto di tempo in vano;</l>
<l>acciò che forte e destro ognor si scopra</l>
<l>ch'avrà mestier porre il valore in opra.</l>
</lg>
<lg><l>Non aliramente, signor mio, che faccia</l>
<l>ora il maggior vostro figliuolo illustre</l>
<l>al quale il travagliar par che sol piaccia</l>
<l>sovra ogni cosa in questa età trilustre,</l>
<l>perché con gli eroi primi ei si confaccia,</l>
<l>e il nome Estense eternamente illustre,</l>
<l>e con maniera tal chiaro dimostri</l>
<l>ché disceso è dal domator de i mostri.</l>
</lg>
<lg><l>Mentre il gran ben ch'a Megara volea,</l>
<l>Ercol faceva star ne la sua terra,</l>
<l>e nel dolce ozio che per lei godea</l>
<l>si travagliava in cose atte a la guerra,</l>
<l>ecco ch'apporta una novella rea</l>
<l>un ch'estremo dolor nel petto serra</l>
<l>e dice che 'n Arcadia, a l'Erimanto</l>
<l>un ladrone è che tiene ognuno in pianto.</l>
</lg>
<lg><l>Il qual su il fiume, infino a pié del monte</l>
<l>ché gli Arcadi divide da i Pisei</l>
<l>ha fabricato, con grand'arte, un ponte,</l>
<l>e la via tolle a gli Arcadi, a gli Elei;</l>
<l>e per far più gran danno e maggiori onte,</l>
<l>a custodia del loco ha mille rei,</l>
<l>e quanti da que' boschi e da que' rivi</l>
<l>fanno prigion, tutti tranguggia vivi.</l>
</lg>
<lg><l>E che se molti son bene iti e molti</l>
<l>a combatter con lui per que' paesi,</l>
<l>o ch'al fuggire alfin si sono volti,</l>
<l>o son nel guerreggiar rimasi presi,</l>
<l>tal che tutti color s'hanno per stolti</l>
<l>ch'ancor che siano gravemente offesi</l>
<l>prendono l'arme, poscia che distrutti</l>
<l>come agnelli dal lupo sono tutti.</l>
</lg>
<lg><l>E perch'è dubbia la vittoria e certa</l>
<l>la miseria che vien da l'esser vinto,</l>
<l>ognun per non andare a morte aperta</l>
<l>e non restar da quel malvagio estinto,</l>
<l>quantunque grave ingiuria abbia sofferta,</l>
<l>benché da grave sdegno egli sia spinto</l>
<l>più tosto con l'ingiuria sì rimane</l>
<l>ch'ir voglia ad assalir quel fiero cane.</l>
</lg>
<lg><l>Di modo ch'egli a voglia sua discorre</l>
<l>tutto il paese senza aver contrasto,</l>
<l>e se ne vien da l'Erimanto a torre</l>
<l>quanti ne trova nel paese guasto,</l>
<l>misero quegli che si lascia accorre</l>
<l>ché quel malvagio, per averne il pasto,</l>
<l>il piglia, come fa l'aquila il pollo</l>
<l>e fa l'ingordo suo desir satollo.</l>
</lg>
<lg><l>Onde, per torsi a quell'empio di bocca,</l>
<l>quei d'Elide e di Latri e quei di Pisa,</l>
<l>che vedut'han, come il crudel abbocca,</l>
<l>e l'altra gente ch'esser teme uccisa</l>
<l>il pregan che se qualche pietà il tocca</l>
<l>de la miseria altrui s'egli divisa</l>
<l>acquistarsi per opre illustri onore,</l>
<l>adopri ad util loro, il suo valore.</l>
</lg>
<lg><l>Perché o sol egli puote, o ver nessuno</l>
<l>liberar lor da l'incredibil danno,</l>
<l>ch'altramente son certi ad uno, ad uno</l>
<l>dever morire in men spazio di uno anno;</l>
<l>e che se da le man de l'importuno</l>
<l>egli lor toglie e da sì grave affanno,</l>
<l>mai non vedransi le lor lingue sazie,</l>
<l>di rendergli di don sì grande grazie.</l>
</lg>
<lg><l>Poscia ch'ebbe ciò detto il messo, tacque,</l>
<l>attendendo quel ch'Ercol rispondesse;</l>
<l>egli, cui cosa tale udir dispiacque,</l>
<l>non poté far ch'assai non si dolesse;</l>
<l>ma ben d'ogn'altra cosa più gli piacque</l>
<l>che quella gente in tal pregio l'avesse,</l>
<l>ché pensasse ch'a trargli di tal duolo,</l>
<l>tra quanti allor vivean, bastasse ei solo.</l>
</lg>
<lg><l>E rispose a colui benignamente,</l>
<l>ché molto gli increscea del color male, </l>
<l>e che poi che piaceva a quella gente</l>
<l>ch'egli togliesse lor da danno tale;</l>
<l>(benché non si vedesse sì possente</l>
<l>quanto il tenevano essi) pur che quale</l>
<l>egli si fusse se n'andria veloce</l>
<l>contra il ladron sì crudo e sì feroce.</l>
</lg>
<lg><l>Ciò inteso, lieto se ne parte il messo</l>
<l>e tutta la sua speme in Ercol pone,</l>
<l>né così tosto a la sua gente è appresso,</l>
<l>ché il cortese voler d'Ercol l'espone;</l>
<l>poi ch'ebbe lor ciò il messaggiero espresso,</l>
<l>voltati gli occhi al ciel, quelle persone</l>
<l>a Giove reser grazie che d'aita</l>
<l>tale avesse provisto a la lor vita.</l>
</lg>
<lg><l>E come ad ogni strepito gran tema</l>
<l>avevan che non fusse il crudo Sauro,</l>
<l>(che tal nome avea il reo di forza estrema</l>
<l>a lor venuto già sin da Epidauro)</l>
<l>così aspettando ognun ch'Ercole il prema;</l>
<l>e sol da lui sperando alto ristauro,</l>
<l>non vedeano volar per l'aria augello,</l>
<l>che non stimasser, ch'Ercol fusse quello.</l>
</lg>
<lg><l>Il qual venisse loro a liberare</l>
<l>da quel mostro crudel che gli straziava;</l>
<l>or mentre si apparecchia Ercol d'andare</l>
<l>al monte, ove quel ladro iniquo stava,</l>
<l>Megara, che ciò vede e che le pare,</l>
<l>che se va ad assalir quella alma prava</l>
<l>egli, ch'è la sua vita e il suo conforto,</l>
<l>rimaner se ne debba o preso, o morto.</l>
</lg>
<lg><l>Non altramente si conturba in vista,</l>
<l>che se morto l'avesse entro le braccia,</l>
<l>e con atto dolente e voce trista</l>
<l>di lagrime bagnandosi la faccia,</l>
<l>tratta dal gran dolor che la contrista,</l>
<l>sì che par che di vivere le spiaccia,</l>
<l>e gli si fa incontra così lagrimosa,</l>
<l>che mai donna non fu più dolorosa.</l>
</lg>
<lg><l>E piangendo gli dice in voce mesta:</l>
<l>– Deh se vi è noto ch'io vi pregio ed amo,</l>
<l>e che non ho per altro cara questa</l>
<l>luce, né viver più per altro bramo</l>
<l>che, perché il tempo che a viver ci resta,</l>
<l>insieme uniti allegri cel viviamo,</l>
<l>potete imaginar qual duol sentire</l>
<l>debba, s'io veggo voi da me partire.</l>
</lg>
<lg><l>E posto che molesto mi devesse</l>
<l>essere in ogni tempo egli mi fia</l>
<l>ora così aspro, quanto mai potesse</l>
<l>essermi qual si sia cosa aspra e ria,</l>
<l>perché s'è ver quel che colui v'espresse</l>
<l>(come cred'io che senza dubbio sia)</l>
<l>cosa orribil non fu mai messa inanzi</l>
<l>ad uom che questa d'ora non l'avanzi.</l>
</lg>
<lg><l>E se la ria fortuna, o il tristo caso</l>
<l>ch'a miglior sempre esser nemico suole,</l>
<l>voi conducesse (oimé lassa) a l'occaso;</l>
<l>voi che de la mia vita sete il sole,</l>
<l>qual rifugio (infelice) m'è rimaso?</l>
<l>Qual cosa poss'io aver che mi console?</l>
<l>Oimé che sol pensando a questo, l'alma</l>
<l>sento fuggir da la mia fragil salma.</l>
</lg>
<lg><l>Ma s'avete nel cor vostro pur fermo,</l>
<l>che vagliano appo voi nulla i miei preghi,</l>
<l>e che ven vogliate ire a quel loco ermo,</l>
<l>vo' che il venir con voi non mi si neghi,</l>
<l>(ch'ancor ch'io sia di debil sesso e infermo)</l>
<l>se vorrà il ciel ch'a darmi ciò vi pieghi,</l>
<l>duro non mi parrà montagna, o bosco,</l>
<l>qualunque volta i'mi vedrò esser vosco.</l>
</lg>
<lg><l>E accompagnando con caldi sospiri</l>
<l>queste parole, un rio di pianto versa</l>
<l>sì dal duol vinta che non par che spiri;</l>
<l>ma che sia in duro sasso ivi conversa,</l>
<l>duole ad Ercol vedella in tai martiri;</l>
<l>e di lagrimos'onde tutta aspersa,</l>
<l>ma gode ancor che quanto amore e fede</l>
<l>esser può in donna, egli ne la sua vede.</l>
</lg>
<lg><l>E se la gran pietà avesse seguito,</l>
<l>la gran pietà ch'avea de la sua moglie,</l>
<l>e guardato a l'amor raro, infinito,</l>
<l>che le facea sentir sì gravi doglie,</l>
<l>non si seria da Tebe dipartito,</l>
<l>seguendo de la donna sua le voglie,</l>
<l>che poter tanto i preghi che gli porse,</l>
<l>che fu costretto a star gran tempo in forse.</l>
</lg>
<lg><l>Ma vincendo se stesso disse: – Solo</l>
<l>nacqui per por mostri e tiranni al fondo</l>
<l>e volse Giove, di cui son figliuolo,</l>
<l>che 'n valore a nessun fussi secondo;</l>
<l>acciò che, difendendo l'uman stuolo,</l>
<l>io liberassi da malvagi il mondo,</l>
<l>però non posso non gir contra quelli</l>
<l>ch'a l'umana natura son rubelli.</l>
</lg>
<lg><l>E poi che tal valor mi diede Giove,</l>
<l>qual venir può da le celesti ruote,</l>
<l>vano timor, anima mia, vi move,</l>
<l>ed il cor van dolor v'ange e percuote;</l>
<l>ed i miei fatti e le mie prime prove</l>
<l>che vi devriano omai pur esser note,</l>
<l>vi pon far fede che questo empio e rio</l>
<l>vinto deve restar dal valor mio.</l>
</lg>
<lg><l>Non ho avuto timor de la potenza</l>
<l>di duo re così fieri e sì superbi;</l>
<l>e voi volete avere ora temenza</l>
<l>che questo iniquo sol mi spolpi e snerbi</l>
<l>come ch'io sia rimaso in tutto senza</l>
<l>fortezza e nulla in me di valor serbi;</l>
<l>e di forte ch'io fui dianzi e virile</l>
<l>venuto i'sia più d'una damma vile.</l>
</lg>
<lg><l>Deh cacciate dal core i pensieri egri,</l>
<l>e per ciò non vogliate angoscia darme</l>
<l>ch'a vestir non vi avrete i panni negri</l>
<l>perché contra costui prenda ora l'arme;</l>
<l>anzi vo' che il ritorno mio v'allegri</l>
<l>e vi faccia via più che mai pregiarme,</l>
<l>veggendomi aver morto quel crudele,</l>
<l>ch'ora cagion vi dà di tai querele.</l>
</lg>
<lg><l>E se ben di seguirmi vaga sete</l>
<l>non vuol però ragion che mi seguiate,</l>
<l>ma che 'n dolce riposo ed in quiete</l>
<l>co'nostri figli qui lieta restiate;</l>
<l>però vostro dolore ora si acquete,</l>
<l>e vengavi di voi stessa pietate,</l>
<l>e lasciate me gire ove mi chiama,</l>
<l>il mio destin, per darmi eterna fama.</l>
</lg>
<lg><l>E quando nol vogliate per voi fare,</l>
<l>fatelo, anima mia, per colui almeno</l>
<l>che per vedervi in doglie così amare,</l>
<l>si sente venir men l'alma nel seno;</l>
<l>fatel, vi prego, per non conturbare</l>
<l>il comun viver nostro, or sì sereno,</l>
<l>sicura che se ben vo' in altra parte,</l>
<l>resta con voi di me la miglior parte.</l>
</lg>
<lg><l>Poi che la donna sconsolata vide,</l>
<l>che nulla le giovavan le preghiere,</l>
<l>e che determinato aveva Alcide</l>
<l>di non volerla per compagna avere,</l>
<l>disse: – Ancor che il valor vostro m'affide,</l>
<l>marito mio, non posso non temere,</l>
<l>e non so come, dal gran dolor vinta,</l>
<l>restar non debba al partir vostro estinta.</l>
</lg>
<lg><l>Ma poi che pur d'andar sete disposto,</l>
<l>e vi par ch'io qui sola mi rimagna,</l>
<l>prego a pensar di sempre avermi accosto,</l>
<l>per monte, per riviera e per campagna;</l>
<l>e che, se mi serete ben discosto</l>
<l>vi serà l'alma mia sempre compagna;</l>
<l>alfin vi prego avere a voi riguardo,</l>
<l>e che a tornare a me non siate tardo.</l>
</lg>
<lg><l>E detto ciò, da gli occhi suoi versando</l>
<l>un gran fiume di lagrime, abbracciollo,</l>
<l>e piangendo e gemendo e suspirando,</l>
<l>il tenne buona pezza stretto al collo,</l>
<l>impetrata licenza, lagrimando</l>
<l>dirottamente Megara lasciollo,</l>
<l>baciolla e dipartissi Ercole il forte</l>
<l>e se n'andò per dare a quel reo morte.</l>
</lg>
<lg><l>Si parte Alcide e la mogliera il segue,</l>
<l>quanto più può con gli occhi e così come</l>
<l>sen va, le par che il cor le si dilegue,</l>
<l>tanto carca è di dolorose some;</l>
<l>ma poi che più la vista non l'assegue,</l>
<l>serba l'imago sua nel petto e il nome,</l>
<l>e con le mani giunte al ciel distese,</l>
<l>prega Giove felice a le sue imprese.</l>
</lg>
<lg><l>Ercole segue il suo preso camino</l>
<l>e sen va al ladro senza far dimora;</l>
<l>ed era quasi a quel ponte vicino,</l>
<l>onde il reo usciva a la rapina fuora,</l>
<l>quando egli vede un vecchierel meschino,</l>
<l>che con le man si batte il petto e plora,</l>
<l>e si duol, pien d'angoscia e pien di rabbia,</l>
<l>che insino a quell'età vivuto egli abbia.</l>
</lg>
<lg><l>Quale talora al verde aprile, o al maggio</l>
<l>vago augellin che, come in loco fido,</l>
<l>tra verdi rami di frondoso faggio</l>
<l>abbia sicur posto de i figli il nido,</l>
<l>s'a l'arbor fa con la fecure oltraggio</l>
<l>duro villano, egli, con mesto grido</l>
<l>batte l'ali e va intorno a verdi rami,</l>
<l>e par ch'al danno suo soccorso chiami.</l>
</lg>
<lg><l>Tal ivi il miser vecchio andava intorno</l>
<l>e l'aria tutta empia d'alti sospiri</l>
<l>ne la notte più posa avea che il giorno</l>
<l>con l'angoscie, col duolo e co i martiri;</l>
<l>ora s'appoggia a un elce, ed ora a u'orno</l>
<l>qual suol chi il cielo in dolente atto miri,</l>
<l>e brami, se riman d'aita privo</l>
<l>per più non si doler, non restar vivo.</l>
</lg>
<lg><l>Ercole gli dimanda la cagione</l>
<l>che fa che sì si doglia e si lamenti,</l>
<l>dicendogli, se il caso suo gli espone,</l>
<l>che trarlo tenterà fuor di tormenti;</l>
<l>alza il vecchio la testa a tal sermone,</l>
<l>e piangendo, con voci alte e dolenti</l>
<l>gli dice: – Figliuol mio, la vita ho a tedio,</l>
<l>e sol morte al mio mal può dar rimedio.</l>
</lg>
<lg><l>Non tua forza, tuo senno, o tua virtute,</l>
<l>né di quanti fur forti e saggi mai,</l>
<l>mi porian portar speme di salute,</l>
<l>o trarmi fuor di così acerbi guai,</l>
<l>che tutte le speranze ho sì perdute,</l>
<l>che non spero da alcun soccorso omai;</l>
<l>ma poi che tu mel chiedi, per sfogare</l>
<l>in parte il duol, ti vo' il mio mal narrare.</l>
</lg>
<lg><l>I'aveva una figliuola, la più bella,</l>
<l>che mai vedesse in terra occhio mortale</l>
<l>e dissi bene aveva, però ch'ella</l>
<l>o morta è insino ad ora, o giunta a tale</l>
<l>che non spero più mai viva vedella</l>
<l>s'avessi a viver ben vita immortale;</l>
<l>di lei s'accese un vago giovanetto</l>
<l>di sangue chiaro e di gentile aspetto.</l>
</lg>
<lg><l>E di fiamma amorosa in tal guisa arse</l>
<l>che, per spegnere il foco, ond'egli ardea</l>
<l>e non voler sempre in angoscia starse,</l>
<l>mi fe' dir che per moglie la volea;</l>
<l>a me il partito convenevol parse</l>
<l>e di dargliele meco fermo avea,</l>
<l>parendomi che proprio fusser nati,</l>
<l>per essere ad un nodo ambi legati.</l>
</lg>
<lg><l>Ma d'altro parer fur duo figli miei,</l>
<l>l'uno, che già rival fu di costui,</l>
<l>l'altro, che mentre egli era tra gli Elei</l>
<l>in battaglia a tenzon venne con lui</l>
<l>e per schivare i casi acerbi e rei</l>
<l>de quai presago, insin da prima fui</l>
<l>giunger volea costoro insieme e l'ire</l>
<l>de gli altri duo con tal nodo finire.</l>
</lg>
<lg><l>Ma la sorte nemica mi si oppose</l>
<l>e incredibil dolor ben me n'avenne</l>
<l>che Laman (che tal nome il padre pose</l>
<l>a chi de la mia figlia amante venne)</l>
<l>volendo a fin condur quelle focose</l>
<l>voglie, onde al fianco amor gli spron gli tenne,</l>
<l>deliberò per forza di godere</l>
<l>quel ch'egli per amor non poté avere.</l>
</lg>
<lg><l>Ma visto poi che i miei figli sì amati</l>
<l>eran da tutti quei del lor paese</l>
<l>ch'ancora che signor non fusser nati,</l>
<l>potevan con lui stare a le contese;</l>
<l>e che sì valorosi eran stimati,</l>
<l>che nessun contra lor mai l'arme prese,</l>
<l>che non gli stesser contra, per schivare</l>
<l>il peggio, un'altra via volse tentare.</l>
</lg>
<lg><l>E per por fine a gli amorosi affanni,</l>
<l>senza avere a combatter la sua preda,</l>
<l>volta la mente a torla con inganni,</l>
<l>sì che il consiglio suo nessuno veda;</l>
<l>e stato in tal pensier forse due anni,</l>
<l>perché il desegno suo me gli succeda,</l>
<l>attende di rapirla su la via,</l>
<l>ove a la sua difesa alcun non sia.</l>
</lg>
<lg><l>Si fan giochi tra noi sacri a Giunone</l>
<l>dove soglion le vergini adunarsi,</l>
<l>sotto custodia d'alcune matrone,</l>
<l>che dare a le altre leggi soglion starsi;</l>
<l>e come da le donne si dispone,</l>
<l>le vergini, co'crini a l'aure sparsi,</l>
<l>corrono e chi a la meta prima arriva,</l>
<l>vien coronata di pallente oliva.</l>
</lg>
<lg><l>La mia figliuola, ch'era al corso avezza,</l>
<l>e riportata avea più d'una palma,</l>
<l>tratta dal gran desio, da la vaghezza</l>
<l>de l'onore, onde aveva incensa l'alma,</l>
<l>sen venne, con mirabile prontezza,</l>
<l>a dare indicio di sua virtute alma;</l>
<l>e già sei giorni son ch'ella il pregio ebbe</l>
<l>che a chi vince nel corso dar si debbe.</l>
</lg>
<lg><l>E sen venia de la vittoria altiera,</l>
<l>lungo al fiume Ladon, per un gran piano,</l>
<l>quando dal bosco uscì su la riviera</l>
<l>forse con dodici uomini, Lamano;</l>
<l>e giunto là dove la mia figlia era,</l>
<l>le si fe' incontro e presala per mano</l>
<l>sposolla e poi verso il bosco si volse,</l>
<l>e del suo ardente amore il frutto colse.</l>
</lg>
<lg><l>E al padre andando, il quale appresso Pile</l>
<l>era signor, non fu lontano un miglio</l>
<l>che s'un forte corsier, con cor virile,</l>
<l>il sovraggiunse Oran, mio maggior figlio,</l>
<l>e per vendetta far de l'atto vile,</l>
<l>gli si fe' incontro, con turbato ciglio,</l>
<l>col ferro in mano, stretto su la sella,</l>
<l>per ucciderlo e torgli la sorella.</l>
</lg>
<lg><l>Laman.che valoroso era ed ardito,</l>
<l>visto Oran contra lui stringer la spada,</l>
<l>non volendo restar preso, o schernito,</l>
<l>per farlo restar morto ne la strada,</l>
<l>gli dié di un'asta e il fe' cader stordito;</l>
<l>intanto gli fu adosso la masnada,</l>
<l>che Laman con lui avea e pregione il fece,</l>
<l>e il chiuse, onde partir più non gli lece.</l>
</lg>
<lg><l>Mentre che tra costor la guerra fue,</l>
<l>ed a pigliare Orano ognuno intese,</l>
<l>un, cui creduto, tra le genti sue,</l>
<l>avea Laman la moglie, il tempo prese,</l>
<l>e a fuggir diessi e giunto ove fra due</l>
<l>strade, in molte altre, si partia il paese;</l>
<l>perduto il buon sentier, si aggirò tanto</l>
<l>che giunse con la donna a l'Erimanto.</l>
</lg>
<lg><l>E giunto al ponte, ove credea sicuro</l>
<l>deversene passare a l'altra riva,</l>
<l>sente sonare un cifolo e un tamburo,</l>
<l>e vede gente che sovra gli arriva;</l>
<l>egli, fine temendo acerbo e duro,</l>
<l>vinto dal gran timor ch'al cor sentiva,</l>
<l>lasciò la donna e pensando salvarsi,</l>
<l>onde si dipartì volse tornarsi.</l>
</lg>
<lg><l>Ma non gli venne il suo disegno fatto</l>
<l>che il traditor fu, con la mia figliuola,</l>
<l>preso e menato ad un ladron, ch'a un tratto</l>
<l>al ventre sel mandò giù per la gola;</l>
<l>la mia figliuola poi tolse, con patto,</l>
<l>d'averla a tranguggiar fra sei di sola,</l>
<l>se non veniva alcuno a liberarla,</l>
<l>e dandogli qualch'uomo a ricovrarla.</l>
</lg>
<lg><l>Perché è costume di questo malvagio</l>
<l>di non mangiar donna, o donzella alcuna,</l>
<l>se forse non la mangia per disagio;</l>
<l>quando più che non vuole, egli digiuna,</l>
<l>e perché io so ch'avuto non ha l'agio</l>
<l>di far sazia la fame sua importuna,</l>
<l>ch'oggi giunto non sia il suo giorno estremo</l>
<l>tra questo tempo a gran ragione i'temo.</l>
</lg>
<lg><l>Perché né paesan, né pellegrini,</l>
<l>tra questo spazio di questi sei giorni,</l>
<l>sono passati per questi confini,</l>
<l>temendo morte ognun, non ch'onte, o scorni,</l>
<l>onde poscia che par che il ciel destini</l>
<l>che quanto esser può mal, meco soggiorni;</l>
<l>non so che farmi più, non so che dirmi,</l>
<l>se non per cibo a quel ladrone offrirmi.</l>
</lg>
<lg><l>E liberar, dandomi a lui per esca,</l>
<l>la figlia mia da fin così aspro e acerbo,</l>
<l>che pur che di pericol tale ella esca,</l>
<l>non mi fia grave che questo superbo</l>
<l>che cagione è che il viver mi rincresca,</l>
<l>mi stracci e mi consumi a nerbo, a nerbo,</l>
<l>che grata avrò la fiera morte mia</l>
<l>se per lo mio morir salva ella fia.</l>
</lg>
<lg><l>Sperato avrei che il mio figlio minore</l>
<l>trovato avesse a ciò qualche riparo</l>
<l>con la compagnia sua, col suo valore,</l>
<l>perché puot'ir con ogni forte a paro;</l>
<l>ma perché vero essempio di dolore</l>
<l>al mondo i'sia, gli Dei si congiuraro,</l>
<l>sì contra me, ch'armato a piastra e a maglia</l>
<l>con Lamano oggi è a singolar battaglia.</l>
</lg>
<lg><l>Che poscia che Laman rapì Licora,</l>
<l>(che così nominai la figlia mia)</l>
<l>e il mio figliuol maggior prese anco allora</l>
<l>ch'egli l'assalse in mezzo de la via;</l>
<l>il minor, senza far molta dimora,</l>
<l>fece una forte e nobil compagnia,</l>
<l>e andò contra Laman, ch'avea seguito</l>
<l>quel che la moglie sua gli avea rapito.</l>
</lg>
<lg><l>Per far vendetta de l'ingiuria avuta</l>
<l>e ricovrar colei ch'era il suo bene,</l>
<l>Laman, poi che la gente ebbe veduta</l>
<l>che contra lui menava Cleomene,</l>
<l>(che tal nome ha il mio figlio) conosciuta</l>
<l>la gran potenza ch'adosso gli viene,</l>
<l>fuggendo se n'entrò ne la sua terra;</l>
<l>il seguì Cleomene a fargli guerra.</l>
</lg>
<lg><l>A i Terrazan, visto il fiero assalto</l>
<l>che dié al loco il mio figlio ed i compagni,</l>
<l>divenne il cor via più freddo che smalto;</l>
<l>temendo lui non men che il lupo gli agni,</l>
<l>onde, alzando le voci insieme in alto,</l>
<l>dissero: – Non vogliam che si guadagni</l>
<l>Laman Licora e per un van desire,</l>
<l>noi tutti ponga a rischio di morire.</l>
</lg>
<lg><l>Però poscia ch'a lui piacque di torsi</l>
<l>la giovane e compire i desir vani;</l>
<l>egli al nemico suo vada ad opporsi</l>
<l>ed a menar da solo a sol le mani. –</l>
<l>Il signor, che tant'oltra vede scorsi</l>
<l>i cittadin, teme di casi strani,</l>
<l>e meglio tiene che Lamano chiame</l>
<l>il mio figliuolo a singolar certame.</l>
</lg>
<lg><l>Questo conchiuso fa Laman sapere</l>
<l>a Cleomene che quando gli piaccia</l>
<l>voler da sol con lui battaglia avere,</l>
<l>uscirà a guerra seco a faccia, a faccia;</l>
<l>Cleomene, che spera di potere</l>
<l>far che Laman, per la sua mano giaccia,</l>
<l>l'offerta fatta accetta in voce e in scritto,</l>
<l>e a la battaglia è questo di prescritto.</l>
</lg>
<lg><l>Così mi trovo la figliuola in stato</l>
<l>che mi posso pensar ch'ella sia morta</l>
<l>e 'l mio figliuol maggiore impregionato,</l>
<l>di cui forse la vita anco fia corta;</l>
<l>l'altro con l'arme in man ne lo steccato,</l>
<l>che certa morte spesse volte apporta,</l>
<l>e perché a pieno i fussi miser questo</l>
<l>giorno esser gli potrebbe il dì funesto.</l>
</lg>
<lg><l>Sì che tu puoi veder se mai più rio</l>
<l>destino uomo condusse a doglia cruda,</l>
<l>e se di vita debbo aver desio,</l>
<l>o che l'ultimo dì gli occhi mi chiuda.</l>
<l>Ciò udire ad Ercol dolse e disse: – S'io</l>
<l>avessi di pietà l'anima nuda,</l>
<l>non potrei far di non dolermi vosco,</l>
<l>poi che il vostro dolor giusto conosco.</l>
</lg>
<lg><l>Il qual fa che con voi tanto mi doglio,</l>
<l>quant'uom doler si può del male altrui;</l>
<l>ma, per scemarvi in parte il gran cordoglio,</l>
<l>a battaglia voglio ir contra colui</l>
<l>che tien la figlia vostra e se qual soglio</l>
<l>essere, il ciel vuol ch'oggi i'sia con lui;</l>
<l>se viva è vostra figlia l'amerete</l>
<l>e più che non sete or lieto serete.</l>
</lg>
<lg><l>E se fia morta, tal fia la vendetta</l>
<l>ché vi potrete rimaner contento,</l>
<l>e se il vostro figliuol sì non si affretta</l>
<l>d'ire a far con Laman l'abbattimento,</l>
<l>sì ch'io possa venire a guerra stretta</l>
<l>con costui che vi pon tanto spavento;</l>
<l>io voglio che vi abbiate da me solo</l>
<l>salvo il maggiore ed il minor figliuolo.</l>
</lg>
<lg><l>Qual chi gran vantator con piacere ode,</l>
<l>e materia di dir gli dà maggiore,</l>
<l>acciò che maggiormente egli si lode</l>
<l>di aver fatte e di far cose d'onore,</l>
<l>e de la vanità sciocca si gode,</l>
<l>ché mostra ragionando il vantatore;</l>
<l>e seco ride de la gran follia</l>
<l>ch'a vaneggiar quel glorioso invia.</l>
</lg>
<lg><l>Tal riso avrebbe il vecchio se l'immensa</l>
<l>doglia levato non gli avesse il riso,</l>
<l>odendo un giovanetto dir che pensa</l>
<l>di far restar quel manigoldo ucciso,</l>
<l>e di aver l'alma di virtù sì accensa</l>
<l>che s'imagini, poi ch'avrà conquiso</l>
<l>quell'empio ladro, Cleomene e Orano</l>
<l>liberare e dar morte anco a Lamano.</l>
</lg>
<lg><l>Ma gli disse: – Figliuol, la giovanezza</l>
<l>più prometter ti fa che dar non puoi,</l>
<l>se fusse bene in te tanta fortezza</l>
<l>quanta venne dal cielo unqua tra noi;</l>
<l>e però certo tien ch'è una sciocchezza</l>
<l>gir voler contra quel, contra cui vuoi;</l>
<l>a pena contra lui staria un gran stuolo</l>
<l>d'armati, non che tu giovane e solo.</l>
</lg>
<lg><l>Però non ti curar di guerra avere</l>
<l>con sì orribile, immenso e informe mostro,</l>
<l>ché squarciat'ha de gli uomini le schiere,</l>
<l>e tutto è molle già del sangue nostro;</l>
<l>bastiti per udita di sapere</l>
<l>qual'egli è e che parlando ei ti sia mostro;</l>
<l>e tien per certo che la più tremenda</l>
<l>cosa unqua non fu in terra, o la più orrenda.</l>
</lg>
<lg><l>Più grande egli è di diciotto braccia,</l>
<l>e larga la front'ha più di sei spanne,</l>
<l>e lunga più di diece ave la faccia;</l>
<l>fuor de la bocca gli escono due zanne,</l>
<l>di cui cosa non è che più dispiaccia;</l>
<l>larghe de la gola ha l'avide canne</l>
<l>tre palmi e mezzo, e gli occhi ave a l'imago</l>
<l>di lupo non dirò, ma di un fier drago.</l>
</lg>
<lg><l>Io non posso pensar che Briarco</l>
<l>fusse più crudo, o più feroce mai</l>
<l>di questo mostro dispietato e reo,</l>
<l>ond'ho sì acerbi e dolorosi guai;</l>
<l>dunque, caro figliuol, poi che ti feo</l>
<l>sì coraggioso il ciel, poi che tu sai</l>
<l>quale è costui, serbati a miglior sorte,</l>
<l>e lascia andar me vecchio a questa morte.</l>
</lg>
<lg><l>Per me, per la figliuola util serebbe,</l>
<l>condurti al mostro e dargliti in pastura,</l>
<l>ché certissimo son che ciò trarrebbe</l>
<l>me e la figliuola mia da morte dura;</l>
<l>ma di te, sin da prima, sì m'increbbe,</l>
<l>visto quanto l'oprar bene ti è a cura,</l>
<l>che non voglio esser (per mio ben) ministro</l>
<l>a te di fin sì fiero e sì sinistro.</l>
</lg>
<lg><l>Rengraziò de l'officio Ercole il vecchio,</l>
<l>ma non volse per questo aver paura,</l>
<l>anzi gli disse: – Padre i' m'apparecchio</l>
<l>di levarvi dal cor questa gran cura,</l>
<l>per porre innanzi un vivo e chiaro specchio</l>
<l>a la presente etade e a la futura;</l>
<l>qual pena voglia il ciel, che quell'uom abbia</l>
<l>che contra l'uman stuol sia pien di rabbia.</l>
</lg>
<lg><l>Veduta il vecchio la gran confidenza</l>
<l>del valoroso Alcide ed il gran core,</l>
<l>la persona robusta e la presenza</l>
<l>che dona testimon del suo valore,</l>
<l>restò alquanto sicur ne la temenza,</l>
<l>e divoto pregò l'alto motore</l>
<l>che fusse al desir d'Ercol sì secondo,</l>
<l>ché por potesse quel malvagio al fondo.</l>
</lg>
<lg><l>E andando al reo, nol vuol condurre al ponte</l>
<l>ove armati si stanno i malandrini,</l>
<l>perché con quella gente non si affronte,</l>
<l>ch'a stranieri fa oltraggio e a cittadini;</l>
<l>ma per la via di dietro il menò al monte,</l>
<l>ove non ha timor de gli assassini,</l>
<l>e spera di trovare a la sprovista</l>
<l>il fier, che tutto quel paese attrista.</l>
</lg>
<lg><l>Era quella montagna erta e sassosa,</l>
<l>ove per calle angusto si salia</l>
<l>al giogo, in cui tra cespi era nascosa</l>
<l>una gran grotta, che su un piano uscia,</l>
<l>ove quella fiera alma stava ascosa,</l>
<l>che gli uomini menava a morte ria;</l>
<l>e quattro volte il dì avea per cosiume,</l>
<l>indi a suoi malandrini andar su il fiume.</l>
</lg>
<lg><l>Entrò per questa via tacito Alcide,</l>
<l>e sì tosto che fu giunto a la grotta,</l>
<l>intorno a lei, crudo spettacol vide:</l>
<l>che qui era un piede, e là una gamba rotta;</l>
<l>ebbe pietà quando di ciò s'avide</l>
<l>Ercole de la gente ivi condotta,</l>
<l>la qual gli accrebbe il vedere una fossa</l>
<l>piena ivi d'ogni intorno d'umane ossa.</l>
</lg>
<lg><l>Giunti su il pian, vider legata a un pino</l>
<l>la giovane infelice, che piangea</l>
<l>il suo dur caso ed il suo fier destino;</l>
<l>e di trovarsi viva si dolea</l>
<l>poi che vedeva che di quel mastino</l>
<l>l'ingorda fame ella saziar devea;</l>
<l>perché gito era al ponte per trovare</l>
<l>cibo e non ne trovando a lei tornare.</l>
</lg>
<lg><l>E di mangiarla il crudo le avea detto,</l>
<l>se senza preda ritornava a lei:</l>
<l>onde le uscian sospir fuori del petto,</l>
<l>da movere a pietade i cor più rei;</l>
<l>e diceva piangendo: – Oimé a che effetto</l>
<l>serbata m'hanno insino ad or gli dei?</l>
<l>Deh perché (oimé) non restai morta allora</l>
<l>ch'uscì del ventre di mia madre fora!</l>
</lg>
<lg><l>O perché allor che da Lamano i'fui</l>
<l>lungo al fiume Ladon, lassa, rapita,</l>
<l>mentre dentro a quel bosco era con lui,</l>
<l>non fu l'ultimo di de la mia vita?</l>
<l>Ché così non mi avria data a colui</l>
<l>ch'a il suo signore e me, trista, tradita;</l>
<l>e non serei da sorte empia e superba</l>
<l>costretta a soffrir or morte sì acerba! –</l>
</lg>
<lg><l>Così dicea la donna, in voce mesta,</l>
<l>e andare insino al ciel facea i sospiri;</l>
<l>né moto alcun sentia per la foresta,</l>
<l>che non temesse gli ultimi martiri</l>
<l>or mentre il fier dolor l'ange e molesta;</l>
<l>e ch'aver non può fiato ond'ella spiri,</l>
<l>e di vita non sa quanto le avanzi,</l>
<l>le viene il padre e il forte Alcide innanzi.</l>
</lg>
<lg><l>Qual madre, che si vede in gran periglio</l>
<l>d'esser squarciata da rapace tigre,</l>
<l>se vien per torla da la morte, il figlio,</l>
<l>nol cessa di pregar ch'egli indi migre,</l>
<l>sì ch'ella sola dal pungente artiglio</l>
<l>squarciata resti e vada a l'ombre nigre;</l>
<l>e nel pericol più si duol vederlo</l>
<l>ché si allegri in soccorso allor d'averlo.</l>
</lg>
<lg><l>Tal costei, poscia ch'ebbe il padre visto</l>
<l>nel pericol medesmo in ch'ella stava,</l>
<l>anzi in maggior, ch'ella sapea se tristo</l>
<l>senza pastura Sauro ritornava,</l>
<l>che seria lieto di aver fatto acquisto</l>
<l>d'esso e il condurria tosto a morte prava;</l>
<l>mesta, più d'ogni donna ed infelice</l>
<l>sì chiama e lagrimando, così dice:</l>
</lg>
<lg><l>Qual aspro mio destin, qual ria ventura</l>
<l>vi ha qui condutto ad aver morte fiera?</l>
<l>Padre mio caro, acciò che sia più dura,</l>
<l>mia dura sorte e pur vivendo i' pera,</l>
<l>devendovi veder dar morte dura</l>
<l>ad un crudel, più a ogni crudel fiera;</l>
<l>oimé, che il mio morir mi parria gioco,</l>
<l>s'ora voi non vedessi in questo loco.</l>
</lg>
<lg><l>Deh' se mi amate e se miei preghi ponno,</l>
<l>quel che deono potere appresso il padre,</l>
<l>lasciate (oimé ) che me a l'eterno sonno</l>
<l>conduca questo reo con le man ladre;</l>
<l>e mentre che di voi sete anco donno,</l>
<l>toglietevi a le doglie acerbe ed adre,</l>
<l>che conforto mi fia che il padre viva,</l>
<l>se bene i' mi vedrò di vita priva.</l>
</lg>
<lg><l>Il miser vecchio con dolente volto</l>
<l>con la figliuola piagne e cerca sciorre</l>
<l>il nodo, che a le braccia l'era involto;</l>
<l>e lei, da quel crudo supplicio torre:</l>
<l>ma ben che molto s'affatichi e molto,</l>
<l>a l'infelice figlia non soccorre,</l>
<l>ché la catena è stretta con tal nodo</l>
<l>che di sciorla non ha forza, né modo.</l>
</lg>
<lg><l>Onde più e più lagnavasi, e a suoi pianti</l>
<l>parea che di pietà l'erba piagnesse,</l>
<l>e sì dolesser lagrimando quanti</l>
<l>cespugli il monte tra quei sassi avesse,</l>
<l>eco fu udita, a que' lamenti tanti,</l>
<l>fuori mandar quelle querele istesse,</l>
<l>e il pin fu visto, a que' dogliosi accenti,</l>
<l>e l'aria, segno dar di pietà e i venti.</l>
</lg>
<lg><l>Ma qual cerca la fiera audace cane,</l>
<l>al qual dato abbia il cacciatore il lasso,</l>
<l>per gli pian, per gli colli e per le tane,</l>
<l>ora a questo correndo, ora a quel passo,</l>
<l>tal loco entro a lo speco, non rimane,</l>
<l>ch'Ercol nol cerchi insin dal sommo al basso</l>
<l>per trovar Sauro e nol trovando al monte</l>
<l>torna turbato e con sdegnosa fronte.</l>
</lg>
<lg><l>Or mentre Ercole cerca Sauro e mentre</l>
<l>la figlia prega il padre che sen vada,</l>
<l>prima che ne la bocca a Sauro entre</l>
<l>e ne l'ingordo corpo se ne cada,</l>
<l>ecco che torna, per saziarsi il ventre</l>
<l>il mostro fier per la solinga strada;</l>
<l>vedutol sì la tema il cor penetra</l>
<l>a la donna, che par cangiata in pietra.</l>
</lg>
<lg><l>Ed il timore il vecchio anco si tocca,</l>
<l>che da la cara figlia si disgiunge,</l>
<l>temendo non avere ad ire in bocca</l>
<l>a quel crudel, che sì feroce giunge:</l>
<l>e di tanta temenza il cor trabocca,</l>
<l>che per l'orror, ch'acerbamente il punge,</l>
<l>si va a nasconder tra cespugli e vepri,</l>
<l>come sogliono far timide lepri.</l>
</lg>
<lg><l>E fuggita serebbe Licora anco </l>
<l>se non era legata di catena,</l>
<l>Ercol di forte cor, d'animo franco,</l>
<l>disegna questa e quel cavar di pena;</l>
<l>Sauro crudele, il qual non vide unquanco</l>
<l>di poter far più sontuosa cena,</l>
<l>quanta faria s'egli mangiasse Alcide,</l>
<l>s'allegrò tosto che 'n quel loco il vide.</l>
</lg>
<lg><l>Non altramente che allegrar si soglia</l>
<l>lupo affamato, quando in verde campo</l>
<l>senza pastor grasso montone accoglia,</l>
<l>sì che non possa avere al fuggir scampo:</l>
<l>ché per far sazia la sua ingorda voglia,</l>
<l>senza timor di periglioso inciampo,</l>
<l>a dosso gli si lancia arditamente,</l>
<l>e il mangia tutto con vorace dente.</l>
</lg>
<lg><l>Ma qual da poi che gli è tolto il capello,</l>
<l>volge vago falcon per l'aria il lume,</l>
<l>e l'anitra scorgendo, od altro augello,</l>
<l>veloce verso lui spiega le piume;</l>
<l>tal Ercol, poi che vide il mostro fello,</l>
<l>ch'avea di mangiar gli uomini in costume,</l>
<l>il passo verso lui veloce volse,</l>
<l>e la sua lingua in tai parole sciolse.</l>
</lg>
<lg><l>Traditor, che di vivi uomini fai</l>
<l>fuori d'ogni ragion, così gran strazio,</l>
<l>e, per molti mangiarne, unqua non hai</l>
<l>l'avido ventre tuo pieno, né sazio:</l>
<l>pria ch'oggi il sole asconda i chiari rai,</l>
<l>de la tua vita i'vo' accorciar lo spazio,</l>
<l>e facendo vendetta d'alme mille,</l>
<l>voglio che la tua morte ognun tranquille.</l>
</lg>
<lg><l>Qual in ira montar suol rabido orso,</l>
<l>se l'accanneggia alcuno, o se l'attizza,</l>
<l>e rabbuffando il mal composto dorso,</l>
<l>contra l'assalitor sfogar la stizza,</l>
<l>tale il fier Sauro con veloce corso,</l>
<l>col tronco in mano, il passo ad Ercol drizza;</l>
<l>uno acero il tronco era, dur com'osso,</l>
<l>trenta pié lungo ed a misura grosso.</l>
</lg>
<lg><l>Ercol, che vede contra sé venire</l>
<l>il mostro fier, sta con la mazza in punto,</l>
<l>perché nol possa quell'empio ferire,</l>
<l>ché vede ben che se dal tronco è giunto,</l>
<l>nulla gli gioverà forza, od ardire,</l>
<l>perché non si rimanga ivi defunto;</l>
<l>scende il colpo crudel verso la testa,</l>
<l>ma con la forte mazza Ercol l'arresta.</l>
</lg>
<lg><l>Raddoppia il colpo il manigoldo e grida,</l>
<l>e fa che il luoco al suo gridar ribomba;</l>
<l>Licora trema e d'Ercol si diffida,</l>
<l>pallida si che par tratta di tomba;</l>
<l>ma Alcide cui valore immenso affida,</l>
<l>nol teme più che passer la colomba,</l>
<l>e tiene al tronco fissi ambi duo gli occhi</l>
<l>perché, a vuoto, il crudele il colpo scocchi.</l>
</lg>
<lg><l>Lo smisurato tronco a basso scese,</l>
<l>in guisa tal che non percosse Alcide;</l>
<l>Ercole, che il vantaggio suo comprese,</l>
<l>ed il miglior de la battaglia vide,</l>
<l>la mazza a la sinistra gamba stese</l>
<l>di Sauro, per ferirlo:ei se n'avide</l>
<l>e la ritrasse, ma non sì che colto</l>
<l>dal colpo fu che contra gli era volto.</l>
</lg>
<lg><l>E quantunque giungesse alquanto scarso,</l>
<l>fu nondimen sì grave la percossa,</l>
<l>che se ne vide il sangue in terra sparso,</l>
<l>e nude de la gamba apparver l'ossa.</l>
<l>Sauro, da sdegno inestimabile arso,</l>
<l>vista del sangue suo la terra rossa,</l>
<l>sì rimase tra sé tutto sospeso,</l>
<l>poi che si vide sì aspramente offeso.</l>
</lg>
<lg><l>Come leon, da lunga fame mosso,</l>
<l>se vede ne la selva, ove soggiorna,</l>
<l>pascere il toro, gli si lancia a dosso,</l>
<l>senza temer de i piedi, o de le corna;</l>
<l>se si sente dal toro esser percosso,</l>
<l>più fier che prima, ad assalirlo torna,</l>
<l>così Sauro raccoglie ogni sua forza,</l>
<l>e a vendicar l'ingiuria si rinforza.</l>
</lg>
<lg><l>E di un riverso cerca di levare</l>
<l>ad Ercole la testa da le spalle</l>
<l>facendo sì fier grido a l'aria andare,</l>
<l>che il monte ne tremò tutto e la valle;</l>
<l>ma Ercole, che sta su il riparare,</l>
<l>e vuol, ch'a suo potere, il colpo falle,</l>
<l>trappassa e lui fere al sinistro lato,</l>
<l>sì ch'a gran pena puote avere il fiato.</l>
</lg>
<lg><l>Che fu sì grande e fu sì aspra la botta,</l>
<l>ch'egli ebbe allor dal figlio d'Alcumena,</l>
<l>che del petto gli fu una costa rotta,</l>
<l>tal ch'un palmo gli uscì fuor de la schiena;</l>
<l>vinto dal duolo il micidiale allotta,</l>
<l>con quanto aver poté valore e lena;</l>
<l>lasciato il tronco, andò per abbracciarlo,</l>
<l>pensandosi così poter fiaccarlo.</l>
</lg>
<lg><l>Ercol, che vede quella immensa mole,</l>
<l>che gli va a dar, con tal furor, di piglio,</l>
<l>per modo alcuno consentir non vuole,</l>
<l>che gli ponga su il dorso il crudo artiglio;</l>
<l>ma, come accorto e valoroso suole,</l>
<l>tenta a lo scampo suo novo consiglio,</l>
<l>e chino tra le gambe gli si caccia,</l>
<l>e l'una e l'altra piglia con le braccia.</l>
</lg>
<lg><l>Sì che si tolle al furibondo assalto</l>
<l>e leva sovra il collo il grave peso,</l>
<l>il leva dico e fagli far tal salto,</l>
<l>che sen va a capo in giù lungo disteso,</l>
<l>ed in guisa percuote il duro smalto;</l>
<l>in guisa resta da quel colpo offeso,</l>
<l>che si rompe le braccia e fiacca il collo,</l>
<l>tosto che 'n terra dà l'orribil crollo.</l>
</lg>
<lg><l>Qual allor che corroso scoglio in mare</l>
<l>cade per lo furor de le procelle,</l>
<l>sì gran percossa suol ne l'onde dare,</l>
<l>che il rumor se ne va sino a le stelle,</l>
<l>o quale annosa rocca, ch'al soffiare</l>
<l>d'Euro, dal fondamento infin si svelle,</l>
<l>e con tanto furor sen cade al piano,</l>
<l>che s'ode la ruina di lontano.</l>
</lg>
<lg><l>Tal cadde Sauro e ne tremò il terreno</l>
<l>per la percossa, che cadendo diede:</l>
<l>Ercol restò di maraviglia pieno,</l>
<l>e a gran fatica si rattenne in piede;</l>
<l>la giovanetta, cui l'alma nel seno</l>
<l>infinito timor tormenta e fiede,</l>
<l>ancor che morto veda il mostro fiero,</l>
<l>credere a pena a sé può che sia vero.</l>
</lg>
<lg><l>Qual le caprette sogliono e le agnelle</l>
<l>ben che veggano morto il lupo in terra,</l>
<l>timidette mirarlo, come ch'elle</l>
<l>temano anco da lui spietata guerra,</l>
<l>tal la donna del petto non si svelle</l>
<l>l'incredibil timor che il cor l'afferra;</l>
<l>quantunque vegga la fiera alma estinta,</l>
<l>che l'avea al pin sì crudelmente avinta.</l>
</lg>
<lg><l>Ma poi che vede ch'Ercole la testa</l>
<l>a Sauro spezza.col nodoso fusto,</l>
<l>e che punto di vita più non resta</l>
<l>a quel crudele, a quel malvagio ingiusto,</l>
<l>la miserella consolata resta,</l>
<l>e gli occhi leva al cielo e chiama giusto</l>
<l>il sommo Giove, poscia c'ha provisto</l>
<l>d'un, ch'ucciso ha chi facea ognun sì tristo.</l>
</lg>
<lg><l>Il vecchio padre, che nascoso stava</l>
<l>come coniglio ne le tane sue,</l>
<l>tosto che vide quella anima prava</l>
<l>sciolta dal corpo, ove congiunta fue,</l>
<l>lieto e sicuro uscì fuor de la cava,</l>
<l>ove stat'era gran pezza fra due,</l>
<l>qual devesse di quelle anime altiere</l>
<l>de la battaglia la vittoria avere.</l>
</lg>
<lg><l>E con gli occhi di lagrime bagnati</l>
<l>per la letizia, che nel cor chiudea,</l>
<l>s'allegrò con Alcide, poi che i fati</l>
<l>così secondi al suo valore avea,</l>
<l>ché da lui sol poteano esser salvati</l>
<l>tutti color che sorte aspra premea;</l>
<l>poi il ringraziò che con la sua virtute</l>
<l>dato avesse a la figlia e a lui salute.</l>
</lg>
<lg><l>Andaro, fatto questo, ambi a Licora</l>
<l>(che così si nomava) avinta al pino,</l>
<l>qual vermiglia si suol veder la aurora,</l>
<l>quando a noi mena il sol nel matutino;</l>
<l>tal nuda essendo venne in viso allora</l>
<l>la giovanetta e tenea il capo chino,</l>
<l>non ardendo guardar nel viso Alcide,</l>
<l>ché da la testa a i pié nuda la vide.</l>
</lg>
<lg><l>Ma poi che non avea da rivestirsi</l>
<l>abiti cittadini, né villani,</l>
<l>per poter quelle parti almen coprirsi,</l>
<l>che soglion più bramar gli animi vani,</l>
<l>i nodi avria voluto almen sì aprirsi,</l>
<l>onde legate avea dietro le mani,</l>
<l>che sì avesse coperte almen con quelle</l>
<l>le parti, ancor che sian cellate e belle.</l>
</lg>
<lg><l>Or poi che ciò non può tien gli occhi bassi</l>
<l>e cerca, in parte, a suo poter celarsi,</l>
<l>ma quanto più qua e là volgendo vassi,</l>
<l>quanto più cerca non voler mostrarsi,</l>
<l>tanto più in ogni parte aperta fassi;</l>
<l>e più viene ad Alcide a palesarsi,</l>
<l>tal che nulla restò che non vedesse</l>
<l>Ercol ch'aveva in lei le luci impresse.</l>
</lg>
<lg><l>Gli parve che 'n costei quanta bellezza</l>
<l>esser potesse in mortal donna accolta,</l>
<l>per empir di desire e di vaghezza</l>
<l>chi l'alma a contemplarla avesse volta,</l>
<l>posta avesse natura e sì l'apprezza</l>
<l>che gli par ch'ella fare un'altra volta</l>
<l>non poria a questa simil che l'idea</l>
<l>gli par costei di quanto bello avea.</l>
</lg>
<lg><l>Tal Atteon forse la dea di Delo</l>
<l>vide nuda bagnarsi entro la fonte,</l>
<l>o tale Endimion, quando dal cielo</l>
<l>in Ionia a trovarlo andò su il monte,</l>
<l>o Pane allor che pien d'ardente zelo,</l>
<l>tutta la si mirò da i pié a la fronte,</l>
<l>e per sfogar il suo desir, comprolla</l>
<l>con l'agne ne l'Arcadia ed ingannolla.</l>
</lg>
<lg><l>Or fino il crin, la fronte un bel diamante</l>
<l>pareva eban le ciglia e gli occhi stelle,</l>
<l>le guancie neve, che purpura ammante,</l>
<l>rubin le labbra, a maraviglia belle,</l>
<l>il mento, a cui non fu simile innante,</l>
<l>l collo, il petto e le bianche mammelle,</l>
<l>vero seggio d'amor, la facean tale,</l>
<l>che celeste pareva e non mortale.</l>
</lg>
<lg><l>Che de gli umer dirò, che de le braccia?</l>
<l>Che de le coscie a cui non son simili?</l>
<l>Che cosa troverò che si confaccia</l>
<l>a l'altre parti sue rare e gentili?</l>
<l>Cosa non è, ch'a mortal'occhio piaccia,</l>
<l>che non l'avesse tra le cose vili,</l>
<l>qualunque contemplasse quelle membra,</l>
<l>che fan che sol sé e nessun'altra, sembra.</l>
</lg>
<lg><l>Se Palla la bellezza di costei</l>
<l>vista avesse e Giunone e Ciferea,</l>
<l>quando le mandò il re de gli alti dei</l>
<l>a chi giudicio far di lor devea,</l>
<l>il pregio dato avrian tutte tre a lei,</l>
<l>benché non fusse, come ella eran dea,</l>
<l>che non avrian voluto, in tal tenzone</l>
<l>nel giudicio venire al paragone.</l>
</lg>
<lg><l>Costei, cred'io, s'imaginò Tiziano,</l>
<l>quando la bella Venere dipinse</l>
<l>col bello Adon, ch'aveva i cani a mano;</l>
<l>e caldi preghi a lui porger la finse,</l>
<l>sì che dir gli pareva in atto umano</l>
<l>per quello amor che a darmiti mi strinse,</l>
<l>poi ch'ire in caccia vuoi, ti prego Adone,</l>
<l>che cinghiale non cerchi, orso, o leone.</l>
</lg>
<lg><l>Ché ciò che fece mai natura ed arte,</l>
<l>con quanta usar seppero industria e cura,</l>
<l>la dotta mano espresse in ogni parte</l>
<l>di quella incomparabile figura;</l>
<l>tal che dal quinto ciel poteva Marte</l>
<l>scendere ad abbracciar l'alta pittura,</l>
<l>stimando questa più vaga di quella</l>
<l>che ogn'altra dea, nel ciel, facea men bella.</l>
</lg>
<lg><l>Però ad Ercol Licora entra sì in core</l>
<l>che gli par che ad un tempo arda ed agghiacci;</l>
<l>e con occulta man, lui leghi amore</l>
<l>mentre egli scioglie lei da i duri lacci;</l>
<l>ma ragione al desio superiore,</l>
<l>vuol che il folle pensier da sé discacci,</l>
<l>perché non macchi così bella impresa</l>
<l>voglia di foco disonesto accesa.</l>
</lg>
<lg><l>Come infermo che innanzi ha cosa eletta</l>
<l>ch'al desio aggrada e a la salute è ria,</l>
<l>in dubbio sta se a quel che il senso alletta</l>
<l>debba appigliarsi, o a quel ch'util gli sia,</l>
<l>e alfin fuggendo quel che sol diletta</l>
<l>a seguire il miglior l'animo invia;</l>
<l>così Ercol, se la donna ben gli piace,</l>
<l>fa che il desire a la ragion soggiace.</l>
</lg>
<lg><l>Sciolta che il padre e Alcide ebber Licora,</l>
<l>fu la bella persona rivestita</l>
<l>con quella veste ch'ella aveva allora</l>
<l>che fu su il fiume da Laman rapita,</l>
<l>ch'appesa a l'arbor stata era da l'ora:</l>
<l>ché il crudo Sauro, per torle la vita,</l>
<l>nuda l'avea, come nacque, spogliata,</l>
<l>e 'n segno di trofeo, su il pin lasciata.</l>
</lg>
<lg><l>Qual agnella che piena di terrore</l>
<l>fugga dal lupo fier ne le campagne,</l>
<l>se ne corre veloce al suo pastore</l>
<l>perché con l'altra greggia ei l'accompagne;</l>
<l>tal la bella Licora, poi che fuore</l>
<l>esser si vide de le man grifagne,</l>
<l>onde morte temea, di trista ed egra,</l>
<l>se n'andò al padre suo contenta e allegra.</l>
</lg>
<lg><l>Poi tutti s'inviaro al fiume insieme</l>
<l>per uscir fuor di quel loco silvestre,</l>
<l>perché par ch'a Licora anco il cor treme,</l>
<l>finché non è fuor de la stanza alpestre</l>
<l>ne l'andare, un leon odon che freme</l>
<l>sì che tremar fa la region terrestre;</l>
<l>il piede Ercole udendolo, rattenne,</l>
<l>e di quel che già uccise gli sovenne.</l>
</lg>
<lg><l>Ma seguitando poscia il lor viaggio</l>
<l>su il ponte che copriva l'Erimanto,</l>
<l>videro un fier leone aspro e selvaggio,</l>
<l>il quale aveva una donzella a canto</l>
<l>che con parole gli aggiungea coraggio,</l>
<l>e il suo immenso valore accrescea tanto,</l>
<l>ché contra mille armati avea contesa,</l>
<l>che la strada del ponte aveano presa.</l>
</lg>
<lg><l>Questi erano color che tenea al ponte</l>
<l>il crudel che di sangue uman vivea,</l>
<l>e facevano oltraggi e mortali onte</l>
<l>a chi a quel loco il suo camin volgea;</l>
<l>vist'Ercole la donna che con fronte</l>
<l>altiera, quel leon così accendea</l>
<l>maraviglia ebbe, ch'a feminil voce</l>
<l>ubidisse animal tanto feroce.</l>
</lg>
<lg><l>Ma sapendo che questi erano quei</l>
<l>che per Sauro predoni eran su il fiume,</l>
<l>deliberò ch'alcuno di que' rei</l>
<l>non avesse a fruire il vital lume;</l>
<l>e senza altro saper chi sia colei</l>
<l>che fa che i ladri quel leon consume,</l>
<l>il suo terribil tronco irato afferra</l>
<l>e move a que' malvagi acerba guerra.</l>
</lg>
<lg><l>Il capitan di quella cruda gente</l>
<l>che si vede assalir con doppio assalto</l>
<l>né meno del leon vede possente</l>
<l>Ercol, che tra loro entra a sì gran salto</l>
<l>di ritrovarsi in quel loco si pente,</l>
<l>né sa come fuggire, ove fare alto,</l>
<l>né impauriti son meno di lui</l>
<l>tutti que' ladri e malandrini sui.</l>
</lg>
<lg><l>Come quando Euro una gran selva scuote</l>
<l>e fa gli arbor tremar dal pié a la cima,</l>
<l>la greggia de' conigli che non puote</l>
<l>non temer che ruina ivi l'opprima,</l>
<l>fugge veloce a le sue tane note;</l>
<l>e ognuna d'esse cerca esser la prima</l>
<l>che si agguati e si ponga sì in sicuro</l>
<l>che non abbia a temer d'assalto duro.</l>
</lg>
<lg><l>Così la gente pallida e smarrita</l>
<l>visto il ferir de la nodosa mazza,</l>
<l>e 'l furor del leon che l'ha assalita,</l>
<l>esser vorrebbe in ben spaziosa piazza</l>
<l>per potersi salvare almen la vita</l>
<l>se vi lasciasse ben spada e corazza;</l>
<l>e d'indi si vorria torre e fuggire</l>
<l>ma via non trova di potere uscire.</l>
</lg>
<lg><l>Qual se due pardi di generosi e franchi</l>
<l>assaglion damme sparse in verde prato,</l>
<l>lor vanno ora dinanzi ed ora a i fianchi,</l>
<l>sì che assalite son da ciascun lato;</l>
<l>né via ritrova come si rifranchi</l>
<l>alcuna da l'assalto che l'è dato;</l>
<l>tal queste genti a star constrette sono</l>
<l>ivi, senza sperar fuga, o perdono.</l>
</lg>
<lg><l>Si vede, mossa da nobile sdegno,</l>
<l>fremendo dar la generosa belva</l>
<l>di forza, di valore e d'ira segno,</l>
<l>non men che soglia ne la folta selva,</l>
<l>quando fa strazio, senza alcun ritegno</l>
<l>di qualunque animale ivi s'inselva;</l>
<l>e quanto più né fere e più né strazia</l>
<l>tanto ne riman men l'ira sua sazia.</l>
</lg>
<lg><l>Ercole gira il suo fulmineo tronco</l>
<l>e percuote ora questo ed ora quello:</l>
<l>a quel la mano, a questo il braccio è tronco</l>
<l>in bocca a questa e a quel cade il cervello;</l>
<l>questi a mezzo partito è come un gionco,</l>
<l>là volan dieci teste in un drapello</l>
<l>e ad ogni colpo che contra lor caccia,</l>
<l>si veggono ire al ciel man, piedi e braccia.</l>
</lg>
<lg><l>E quantunque la morte sia una sola,</l>
<l>ivi si vede in mille modi varia</l>
<l>che secondo che qua e là Alcide vola</l>
<l>uccidendo la gente a lui contraria,</l>
<l>secondo che il leon la vita invola</l>
<l>a questo e a quello e i gravi colpi varia,</l>
<l>si veggon tra le genti rotte e peste,</l>
<l>tanta faccie di morti agre e funeste.</l>
</lg>
<lg><l>Ribomba il ciel de l'orribili grida</l>
<l>di chi cerca fuggire e di chi giace</l>
<l>ch'ognun mercede, ad alta voce, grida</l>
<l>contra il furor di chi gli ancide e sface;</l>
<l>e di salvarsi ognun così diffida</l>
<l>dal forte Alcide e dal leone audace</l>
<l>che, perché alcun di lor più non gli affronte</l>
<l>giù nel fiume si gittano dal ponte.</l>
</lg>
<lg><l>E volendo fuggir la morte, vanno</l>
<l>a certa morte i miseri infelici</l>
<l>che non più sicurezza di vita hanno</l>
<l>da l'onde, ch'abbian da due ta nemici;</l>
<l>così, un fuggendo, entran ne l'altro danno,</l>
<l>né provan de gli dei men l'ire ultrici,</l>
<l>da quali, quanto più tardan le pene,</l>
<l>tanto maggior poscia il supplicio viene.</l>
</lg>
<lg><l>Poscia che fur que' malandrin ne l'acque</l>
<l>de l'Erimanto e un pezzo in giro andaro</l>
<l>in poco tempo aspro spettacol nacque</l>
<l>che tutti in varie vie vi si affogaro;</l>
<l>e da la turba che su il ponte giacque,</l>
<l>le piaghe sangue in tal copia versaro</l>
<l>nel fiume, che fu dubbio se nel sangue</l>
<l>restò, o ne l'acqua quella gente essangue.</l>
</lg>
<lg><l>Morto il fier Sauro e morti gli assassini,</l>
<l>quei d'Elide, di Latri e quei di Pisa,</l>
<l>e gli altri, ch'a quel fiume eran vicini,</l>
<l>de quai stat'era una gran parte uccisa,</l>
<l>tenendo degno Ercol d'onor divini,</l>
<l>visto Sauro e la sua gente conquisa,</l>
<l>vaghi di dar di grat'animo essempio,</l>
<l>gli alzar, dopo le rese grazie, un tempio.</l>
</lg>
<lg><l>Ed il nome di Sauro al monte diero</l>
<l>che stanza del crudele esser soleva,</l>
<l>Ercol, che il leon vide già sì altiero</l>
<l>mentre egli di que' rei strazio faceva,</l>
<l>mansueto venuto esser di fiero</l>
<l>sì che con la donzella si godeva</l>
<l>de la vittoria e ne scherzava umile</l>
<l>con lei, qual col patron cane gentile.</l>
</lg>
<lg><l>Maraviglioso chiese alla donzella,</l>
<l>qual fusse la cagion che mansueto</l>
<l>andasse quel leon fiero con ella,</l>
<l>ch'animal per natura è sì inquieto;</l>
<l>la giovanetta, con gentil favella,</l>
<l>con viso grato e con sembiante lieto,</l>
<l>gli disse quello che vi ho da contare,</l>
<l>tosto che con voi torni a ragionare.</l></lg></div1>

<div1><head>VII</head>

<lg><l>L'innocenza, signor, che bianca e pura</l>
<l>in virtuoso spirto alberghi e regni,</l>
<l>non pon macchiar, non ponno fare oscura</l>
<l>tutti i malvagi e scelerati ingegni,</l>
<l>ch'ancor che questi e quei, con ogni cura</l>
<l>a denigrarla notte e dì s'ingegni;</l>
<l>ella si affina, qual nel foco l'oro,</l>
<l>ne le lor arti e ne gli inganni loro.</l>
</lg>
<lg><l>E quale il sol, quando con l'alma luce</l>
<l>vince la nube che i bei raggi adombra</l>
<l>il dì, via più che mai, chiaro n'adduce</l>
<l>per l'ampio ciel, cui nullo oscuro ingombra;</l>
<l>tal l'innocenza candida riluce,</l>
<l>vinte le insidie che le faceano ombra,</l>
<l>e de gli oltraggi fattile sì gode,</l>
<l>veggendosi indi aver via maggior lode.</l>
</lg>
<lg><l>Questa sicura fece tra gli ebrei</l>
<l>da l'insidie de i vecchi allor Susana</l>
<l>che sospinti da lor desiri rei</l>
<l>la volser far donna impudica e vana;</l>
<l>questa a porger favor mosse gli dei</l>
<l>a l'innocente vergine romana</l>
<l>che baldanzosamente corse al Tibro</l>
<l>e fuori ne portò l'acqua col cribro.</l>
</lg>
<lg><l>Né men seconda fu a l'animo onesto</l>
<l>de la donzella che ne l'altro canto</l>
<l>avea mosso il leon, fiero e rubesto</l>
<l>a dar morte a i ladron de l'Erimanto;</l>
<l>io vi lasciai ch'Ercol le aveva chiesto</l>
<l>qual era la cagion che fusse tanto</l>
<l>mansueto, ver lei, quell'animale,</l>
<l>ch'aver non suole, in esser fiero, uguale.</l>
</lg>
<lg><l>Dunque mentre i van tutti caminando,</l>
<l>cominciò la donzella: – La cagione</l>
<l>che per queste contrade i'mi adimando</l>
<l>la donzella, o la ninfa dal leone,</l>
<l>e che un giorno ha molt'anni bisognando</l>
<l>far de la mia innocenza paragone,</l>
<l>prese questo leon la mia difesa</l>
<l>ed uccise chi far mi volea offesa.</l>
</lg>
<lg><l>Ma perché tu la cosa intenda a pieno</l>
<l>fin da fanciulla a l'arte di Diana</l>
<l>tutta mi diedi e di ciò stimai meno</l>
<l>ciò che più pregiar suol la gente umana;</l>
<l>e se di viso ben vago e sereno</l>
<l>io fui, non poté in me mai voglia insana</l>
<l>che fermo aveva in tutta la mia etade,</l>
<l>di voler conservar virginitade.</l>
</lg>
<lg><l>Questo mi fe' sì cara a la mia dea,</l>
<l>ch'io fui da lei, più d'ogni ninfa amata,</l>
<l>e quanto de l'onor più mi vedea</l>
<l>gelosa, tanto più m'aveva grata:</l>
<l>io, che di tal favor meco godea,</l>
<l>seguitando la vita cominciata,</l>
<l>ogni cosa fuggiva, che devesse</l>
<l>mostrar che 'n me vano desir potesse.</l>
</lg>
<lg><l>Credendomi che a vergine non basti</l>
<l>aver armato il cor di desii onesti,</l>
<l>se conformi non ave a i pensier casti</l>
<l>voci, risi, parole e giochi e gesti,</l>
<l>perché mi par che molto macchi e guasti</l>
<l>ciò che per vero onore unqua facesti,</l>
<l>il dar cagion d'aver di te sospetto,</l>
<l>bench'abbi puro il cor, l'animo netto.</l>
</lg>
<lg><l>Or seguitando per boschi e per selve,</l>
<l>or damma, or cavriolo, ora cenghiale</l>
<l>e qualunque altra belva ivi s'inselve,</l>
<l>ferendole or col dardo, or con lo strale,</l>
<l>avenne un dì che morte a tante belve</l>
<l>diedi, che stanca i'mi ridussi a tale</l>
<l>ch'appresso una fontana, d'arbor cinta</l>
<l>mi assisi lassa e dal travaglio vinta.</l>
</lg>
<lg><l>Era il principio del fiorito maggio</l>
<l>dolce stagione a pargoletti amori,</l>
<l>quando sotto la dolce ombra di un faggio</l>
<l>mi adormentai tra la verd'erba e i fiori,</l>
<l>senza timor di sostenere oltraggio</l>
<l>da satiri lascivi, o da pastori;</l>
<l>però che spesse volte, come allora,</l>
<l>mi era ivi adormentata a la dolce ora.</l>
</lg>
<lg><l>Volse la sorte ch'arrivò quel giorno</l>
<l>là un figliuol del signor del mio paese,</l>
<l>giovane vago e di bellezza adorno,</l>
<l>che di me, che dormia, tutto s'accese;</l>
<l>svegliatami e da lui temendo scorno,</l>
<l>come da villano uomo e discortese,</l>
<l>tutta piena d'orrore e di spavento,</l>
<l>più veloce a fuggir mi dié che il vento.</l>
</lg>
<lg><l>E fu sì ratta la mia fuga, ch'io</l>
<l>non gli potei fermar gli occhi nel viso;</l>
<l>egli pieno restò d'alto desio</l>
<l>e col cor più che dir non so, conquiso:</l>
<l>ma non ardì seguire il corso mio,</l>
<l>perché (se non m'inganno) gli fu aviso</l>
<l>di non potermi giungere e temeo</l>
<l>che nol seguisse qualche caso reo.</l>
</lg>
<lg><l>Tolta ch'io fui dal suo cospetto, mai</l>
<l>l'imago mia dal cor tor non si puote,</l>
<l>e visse sempre in angosciosi guai,</l>
<l>come chi fier dolore ange e percuote;</l>
<l>e quando il sol celava i chiari rai,</l>
<l>e quando a noi 'l volgean l'accese ruote,</l>
<l>pensava seco come far potesse</l>
<l>che il desiderio suo gli succedesse.</l>
</lg>
<lg><l>E poi che seco, molte cose volse,</l>
<l>che tutte terminavano ad un segno,</l>
<l>(sì come poscia intesi) si risolse</l>
<l>seguire un suo fallace e van disegno,</l>
<l>perché ad un fin tutti i discorsi accolse;</l>
<l>e voltò ogni suo studio, ogni suo ingegno,</l>
<l>fatto dal folle amore in tutto cieco,</l>
<l>a voler notte e giorno esser con meco.</l>
</lg>
<lg><l>E perché egli sapea che senza inganni</l>
<l>non gli poteva ciò fatto venire,</l>
<l>lasciò gli usati suoi virili panni,</l>
<l>e gonna feminil si dié a vestire;</l>
<l>e sen venne, oggi son forse diece anni,</l>
<l>con lo stuol di Diana anch'egli a unire,</l>
<l>fingendosi una vergine pudica</l>
<l>di onestà sol e sol di onore amica.</l>
</lg>
<lg><l>Ch'era il giovane tal, ch'agevolmente</l>
<l>se da donna vestito era, donzella</l>
<l>il potea giudicar tutta la gente</l>
<l>al viso, a i movimenti a la favella,</l>
<l>celando adunque egli la fiamma ardente;</l>
<l>giva or con questa ninfa, ora con quella,</l>
<l>ma tra quante ivi con Diana furo</l>
<l>più che con altra, meco era sicuro.</l>
</lg>
<lg><l>Io che l'insidie non sapea, l'amava</l>
<l>come donzella amar donzella suole,</l>
<l>e talor meco stessa mi pregiava</l>
<l>girmi con lui da l'uno a l'altro sole;</l>
<l>però che se ben meco egli sì stava,</l>
<l>non mi si mostrò in atto unqua, o'n parole</l>
<l>meno ch'onesto e meno che fanciulla</l>
<l>ch'appo l'onor, tutt'altro abbia più nulla.</l>
</lg>
<lg><l>Mille volte abbracciommi e baci mille</l>
<l>tra tutte l'altre vergini mi diede,</l>
<l>e da l'uscir del dì sino a le squille,</l>
<l>meco moveva ovunque i'giva il piede;</l>
<l>la dea che per gli boschi e per le ville</l>
<l>a la caccia venir con meco il vede,</l>
<l>gode vederne insieme sì concordi,</l>
<l>ch'a le voglie de l'un, l'altra s'accordi.</l>
</lg>
<lg><l>Non furon mai (per dirti breve) insieme</l>
<l>due sorelle sì care e sì conformi:</l>
<l>così stando egli tra timore e speme,</l>
<l>e mostrando al desir gli atti diformi,</l>
<l>nel mio cospetto alcuna volta geme;</l>
<l>ed io, cercando a' suoi lamenti oppormi</l>
<l>per fargli il grave de la vita lieve,</l>
<l>cerco ch'è quel che sì l'affliga e aggreve.</l>
</lg>
<lg><l>Ché ne la vita semplice e solinga</l>
<l>che ci viviamo con la nostra dea,</l>
<l>come che fier dolor l'alma gli stringa,</l>
<l>il faccian sì doler come facea;</l>
<l>egli com'uomo, il quale avampi e finga,</l>
<l>il suo interno desio mi nascondea,</l>
<l>dicendomi che semplice cagione</l>
<l>nel cor di sospirar voglia gli pone.</l>
</lg>
<lg><l>E così detto, portami la mano</l>
<l>la mia stringea ridendo e dicea poi,</l>
<l>volgendosi ver me con atto umano:</l>
<l>– Che doglia posso io aver, sendo con voi? –</l>
<l>E, celando il desir lascivo, insano,</l>
<l>nulla mi disse mai de' fuochi suoi,</l>
<l>che gli tollea la mia onestà l'ardire,</l>
<l>onde il suo amor mai non mi osò scoprire.</l>
</lg>
<lg><l>Or seguendo così tra noi la cosa,</l>
<l>avenne un giorno, alfin, che la dea nostra</l>
<l>vista una chiara fonte ch'era ascosa</l>
<l>in una di bei lauri ombrosa chiostra,</l>
<l>si voltò verso noi tutta gioiosa,</l>
<l>e disse: – Ninfe, poiche 'l ciel ci mostra</l>
<l>quest'onda che sì bella selva chiude,</l>
<l>vo' che tutte vi entriamo insieme nude.</l>
</lg>
<lg><l>Le vergini che veggon la dea loro</l>
<l>che nuda, per andarvi entro si spoglia,</l>
<l>preste a seguirla tutte insieme foro</l>
<l>più che fussero mai, con pronta voglia;</l>
<l>io che bisogno aveva di ristoro,</l>
<l>incontinente traggomi la spoglia,</l>
<l>per entrar con quell'altre anch'io ne l'onda, </l>
<l>ché il verde pian, tra quei bei lauri, innonda.</l>
</lg>
<lg><l>Prendo io per mano il giovane che smorto</l>
<l>era rimaso e con parole pronte</l>
<l>dico che a l'altre vergini fa torto</l>
<l>a non entrar con lei nel chiaro fonte,</l>
<l>e che, per l'amor grande ch'io gli porto,</l>
<l>voglia egli ancora con allegra fronte,</l>
<l>entrar con meco ne la fresca linfa,</l>
<l>dolce trastullo a ogni cortese ninfa.</l>
</lg>
<lg><l>Qual chi in periglio aperto esser si vede,</l>
<l>e seco pensa pur se può salvarsi,</l>
<l>né sa trovare ove por possa il piede</l>
<l>per poter dal pericolo levarsi,</l>
<l>se ben la trista sua sorte prevede,</l>
<l>costretto è dal destin fermo ivi starsi;</l>
<l>tal sì rimane il miser giovanetto,</l>
<l>con cor tremante e con turbato aspetto.</l>
</lg>
<lg><l>L'infelice di entrarvi pur ricusa</l>
<l>sappiendo quanto ciò gli seria a danno:</l>
<l>la nostra dea riman tutta confusa</l>
<l>far nol veggendo quel che l'altre fanno,</l>
<l>e la tardanza sua tacita accusa,</l>
<l>pensandosi fra sé che qualche inganno</l>
<l>nasconda sotto la virginea gonna,</l>
<l>come fatta di vergine sia donna.</l>
</lg>
<lg><l>E comanda a le vergini che tosto</l>
<l>lo spoglin nudo:elle al comando deste,</l>
<l>in un momento gli si fanno accosto</l>
<l>e dal corpo gli levano la veste;</l>
<l>apparve allor quel ch'egli avea nascosto,</l>
<l>onde le ninfe, vergognose, preste,</l>
<l>serrati gli occhi, sì fuggiro a l'acque,</l>
<l>tanto uomo a ognuna di vederlo spiacque.</l>
</lg>
<lg><l>Io, che stata con lui da mane a sera</l>
<l>era per colli ombrosi e per campagne,</l>
<l>ebbi timor che di quel che non era,</l>
<l>mi facesser colpevol le compagne:</l>
<l>onde, per zel d'onor, venuta fiera,</l>
<l>non cerco che da me egli si scompagne,</l>
<l>ma presa in mano una acuta saetta,</l>
<l>i'mi dò a far d'oltraggio tal vendetta.</l>
</lg>
<lg><l>E dategli già quattro o sei percosse,</l>
<l>le altre, a vendetta farne, anco chiamai:</l>
<l>Diana allor tutte le ninfe mosse</l>
<l>dicendo: – A gran ragion ferito l'hai,</l>
<l>non credo che cenghiale od orso fosse</l>
<l>con più strali traffisso in selva mai,</l>
<l>che traffisso si fusse ivi costui</l>
<l>da la dea nostra allor da tutte nui. –</l>
</lg>
<lg><l>Morio il meschino e la fama si sparse</l>
<l>per tutta Arcadia de l'avuta morte;</l>
<l>suo padre contra me di tal'ira arse</l>
<l>che non fu irato alcun giamai sì forte;</l>
<l>e volendo del sangue mio saziarse,</l>
<l>uno fuori mandò de la sua corte,</l>
<l>che tutto d'ira pien d'amaro tosco</l>
<l>a trovar la mia dea venne nel bosco.</l>
</lg>
<lg><l>E riverente chiesele, in gran dono,</l>
<l>che mi volesse dare in sua balia,</l>
<l>perché degna non era di perdono</l>
<l>alcuna, come er'io, malvagia e ria;</l>
<l>e se giusti gli dei (qual convien) sono,</l>
<l>non sol non devea avermi in compagnia,</l>
<l>ma mi deveva dare a chi mi desse</l>
<l>la pena de le mie colpe commesse.</l>
</lg>
<lg><l>Perch'io non era vergine e macchiata</l>
<l>la sua deità avea col mio peccato,</l>
<l>essendo l'onestà solo a lei grata,</l>
<l>da lei l'onor sovra ogni cosa amato,</l>
<l>e che poscia che s'era palesata</l>
<l>la mia gran colpa e più non m'era dato</l>
<l>poter far per donzella aver colui</l>
<l>di cui bagascia e meretrice i'fui.</l>
</lg>
<lg><l>Mi era data con arte a far vedere</l>
<l>colpevole lui solo e me innocente,</l>
<l>tal ch'ella irata, sol per non sapere</l>
<l>la mia malvagia e scelerata mente</l>
<l>de le vergini mosse avea le schiere</l>
<l>a far morir vituperosamente</l>
<l>il giovanetto e rimasa er'io senza</l>
<l>averne la dicevol penitenza.</l>
</lg>
<lg><l>La qual mi si devea più dura molto</l>
<l>che non l'aveva il giovane sofferta,</l>
<l>perché io l'aveva con inganni volto</l>
<l>ad amarmi e a lei fare onta sì aperta;</l>
<l>e l'avea nel donnesco abito involto,</l>
<l>perché la colpa mia fusse coperta;</l>
<l>e ch'io degna era non pur di catene,</l>
<l>ma di mille supplici e mille pene.</l>
</lg>
<lg><l>Diana, che sapea ch'erano false</l>
<l>le colpe che mi dava quel malvagio,</l>
<l>in ira tanta, in tanto sdegno salse,</l>
<l>ch'a pena egli a fuggir poté aver agio;</l>
<l>ma contra il mio destin ciò poco valse</l>
<l>ché, poi che giunto fu al real palagio</l>
<l>e al suo signor quel ch'era fatto espose</l>
<l>di tentare altra via seco propose.</l>
</lg>
<lg><l>E di nascosto per la selva tutta</l>
<l>la gente fe' dispor de la sua terra,</l>
<l>tal ch'un dì, tra color sola ridutta,</l>
<l>presa mi ritrovai, senza far guerra,</l>
<l>e fui subito al re crudo condutta,</l>
<l>il qual mi condannò ad esser sotterra</l>
<l>viva sepolta e poi poco si tenne</l>
<l>di fare e maggior pena gli sovenne.</l>
</lg>
<lg><l>Ch'indi a un mese mi fe' in piazza condurre</l>
<l>e nuda dispogliar sino a le piante,</l>
<l>ove avea fatto il popolo ridurre,</l>
<l>con tutta la sua corte, un pezzo inante</l>
<l>contra me in un momento vidi addurre</l>
<l>orsi, tigri, leon, pantiere e quante</l>
<l>furo mai crude fiere aspre e selvaggie,</l>
<l>per colli e selve e per campagne e piaggie.</l>
</lg>
<lg><l>Qual Diana, al veder che fe' Atteone,</l>
<l>s'arrossì tutta e conturbossi in vista;</l>
<l>tal io, poscia che fui for di prigione</l>
<l>in piazza nuda e da tanti occhi vista;</l>
<l>tal vergogna ebbi tra quelle persone</l>
<l>ch'ancor, che per la morte i'fussi trista,</l>
<l>ch'io mi vedeva sovrastar sì cruda,</l>
<l>più mi dolea tra lor vedermi nuda.</l>
</lg>
<lg><l>Or qual pura colomba che venire</l>
<l>contra sé vede il fiero augel di Giove,</l>
<l>per farla incontinente ivi morire</l>
<l>sì ch'a lo scampo suo nulla ritrove,</l>
<l>non sa dove sì star, dove fuggire</l>
<l>e non trovando alfin cosa che giove,</l>
<l>tutta tremante e tutta sbigottita</l>
<l>aspetta il crudo fin de la sua vita.</l>
</lg>
<lg><l>Tal io infelice e misera rimasi</l>
<l>poscia che starmi virginella imbelle,</l>
<l>mi vidi tra le fiere e restai quasi</l>
<l>morta senza straziata esser da quelle;</l>
<l>pur nel mio gran timor, mi persuasi</l>
<l>che la dea de le caste verginelle</l>
<l>non devesse straziar giamai lasciarme</l>
<l>da le fiere condutte a divorarme.</l>
</lg>
<lg><l>E con divota mente, a terra china</l>
<l>dissi: – O Diana, la cui sacra insegna</l>
<l>seguì fanciulla e tua onestà divina,</l>
<l>onde de lo tuo stuol mi festi degna</l>
<l>deh porgi ora soccorso a me meschina,</l>
<l>c'ho per l'onestà mia pena sì indegna:</l>
<l>deh fa noto il poter del tuo gran nume,</l>
<l>prima ch'orso, o leon qui mi consume.</l>
</lg>
<lg><l>Ciò detto, contra me veggo che viene</l>
<l>un leon, più d'ogn'altro altiero in vista;</l>
<l>il sangue mi s'aggiaccia entro le vene,</l>
<l>tosto che mover l'aspra fiera ho vista;</l>
<l>pur la speranza intanto mi mantiene,</l>
<l>ché se grave timor ben mi contrista,</l>
<l>non posso imaginar che mi abbandoni</l>
<l>la mia dea, sì ch'aiuto non mi doni.</l>
</lg>
<lg><l>Il leon mi si pone al lato manco</l>
<l>e mostra ch'ivi a mia difesa stassi;</l>
<l>le fiere che di lui poteano manco,</l>
<l>vengon verso il leon con gli occhi bassi</l>
<l>e con lui si congiungono e in manco</l>
<l>che non si gira l'occhio, a sciolti passi</l>
<l>il leon, fatto a tutti gli altri duce,</l>
<l>lo stuol contra il tiranno empio conduce.</l>
</lg>
<lg><l>La turba tutta visto il fiero assalto,</l>
<l>quanto più tosto puote, indi si fugge:</l>
<l>sbalza il leone coraggioso in alto</l>
<l>e di grave ira pien, fremendo rugge;</l>
<l>e preso il reo, lo stende su lo smalto,</l>
<l>e con quelle altre fiere, sì lo strugge,</l>
<l>ché il terren non sol fa del sangue rosso,</l>
<l>ma manco non gli lassa pure un'osso.</l>
</lg>
<lg><l>Vengon le fiere a me poi tutte insieme</l>
<l>con quel leon che loro è capitano,</l>
<l>il quale irato più non rugge, o freme,</l>
<l>ma mi si pon sotto la destra mano,</l>
<l>e con dolci atti, in me destando speme,</l>
<l>con umile sembianze e modo umano,</l>
<l>mi accenna che con lui mi ponga in strada,</l>
<l>e là, ove egli mi guida, i'me ne vada.</l>
</lg>
<lg><l>Da lo stuol cinta de le fiere adunque</l>
<l>seguendo quel leon ch'era la guida,</l>
<l>i'me ne vado così nuda ovunque;</l>
<l>egli, fuor di pericolo, mi giuda:</l>
<l>e mi par grazia avere avuta, ch'unque</l>
<l>altri non ebbe e vidi che più fida</l>
<l>non s'ha difesa contra caso duro,</l>
<l>d'un animo sincero e d'un cor puro.</l>
</lg>
<lg><l>Con la sua greggia il buon leon guidommi</l>
<l>ove a l'ombra si stava la mia diva:</l>
<l>tosto che ella mi vide a sé chiamommi,</l>
<l>e poscia mi abbracciò tutta gioliva</l>
<l>dicendo ch'a soccorso ella mandommi</l>
<l>(veggendomi esser d'ogni aita priva)</l>
<l>tutti quegli anima, che nel paese</l>
<l>a la mia morte, il fier tiranno prese.</l>
</lg>
<lg><l>Tanto la ringraziai quanto i'potei,</l>
<l>conoscendo di aver salva la vita</l>
<l>solo per opra e per mercé di lei,</l>
<l>che mi avea data sì opportuna aita,</l>
<l>e le promisi tutti i giorni miei,</l>
<l>con lei volermi rimanere unita;</l>
<l>ella mi accolse e poi diede combiato</l>
<l>a le fiere ch'a lei mi avean guidato.</l>
</lg>
<lg><l>Non molto dopo questo, essendo in caccia,</l>
<l>vidi contra venirmi un leon grande,</l>
<l>non d'ira pien, non pieno di minaccia,</l>
<l>ma come chi soccorso umil dimande:</l>
<l>egli ver me stendendo ambe le braccia</l>
<l>mi circondava da ambedue le bande,</l>
<l>mostrandomi, col pié destro sospeso,</l>
<l>che da non lieve mal l'aveva offeso.</l>
</lg>
<lg><l>Io che del male altrui sempre mi dolsi,</l>
<l>ebbi pietà de l'animale allora,</l>
<l>e la mano ad aitarlo ed il cor volsi,</l>
<l>perch'egli non giungesse a l'ultim'ora;</l>
<l>e con la punta di uno stral gli tolsi</l>
<l>del destro piede una gran spina fora,</l>
<l>la qual l'aveva a tal periglio scorto,</l>
<l>ch'avea poco più andare ad esser morto.</l>
</lg>
<lg><l>Per mostrarsi egli grato e giorno e notte</l>
<l>si dié meco a venir per ogni parte,</l>
<l>e per buroni e per solinghe grotte,</l>
<l>qual can che dal patron non si diparte;</l>
<l>le ninfe avea Diana un dì condotte</l>
<l>ove io, col mio leon, stava in disparte,</l>
<l>e visto che 'n un pian, che un lauro adombra,</l>
<l>egli meco scherzava sotto l'ombra.</l>
</lg>
<lg><l>Ma dimandò perché così benigno</l>
<l>fusse ver me quel animal feroce,</l>
<l>che suole il bosco far tutto sanguigno,</l>
<l>sì come quel ch'a ogn'altra fiera nuoce;</l>
<l>io le dissi: – Alma dea, non m'è maligno</l>
<l>egli, perché da una gran doglia atroce</l>
<l>il tolsi, col levargli una mattina,</l>
<l>del destro piede, una pungente spina.</l>
</lg>
<lg><l>Dopo il qual fatto, mi è sempre compagno</l>
<l>stato per pian, per monti e per pendici,</l>
<l>umile a me, come al pastore è l'agno,</l>
<l>poi che lasciato egli ha le poppe altrici. –</l>
<l>Allor disse la dea: – Quanto guadagno</l>
<l>si faccia soccorendo a gli infelici,</l>
<l>quando essi oppressi son da caso amaro,</l>
<l>questo animale ora il dimostra chiaro. –</l>
</lg>
<lg><l>E se grata una fiera aspra si scopre</l>
<l>verso il benefattor de' benefici,</l>
<l>quanto degn'è ch'un uom, con espresse opre,</l>
<l>si mostri grato e con cortesi offici,</l>
<l>a chi a giovargli notte e dì s'adopre,</l>
<l>per levarlo da inopia e da supplici;</l>
<l>si puote ben dir fier più d'ogni fiera,</l>
<l>chi a colui nuoce, a cui tenuto egli era.</l>
</lg>
<lg><l>Anzi via più d'ogni furia infernale</l>
<l>crudele dir si dee, chi vien sì ingrato,</l>
<l>ch'un singolar piacer, premii col male,</l>
<l>e il danno cerchi di chi l'ha giovato;</l>
<l>imaginar non mi so pena uguale</l>
<l>a così abbominevole peccato,</l>
<l>ne l'inferno tormento ha così strano,</l>
<l>che bastasse a punir cor sì villano.</l>
</lg>
<lg><l>Ma perché esser pur può che non conosci</l>
<l>questo animal, ché di esser teco gode,</l>
<l>egli quell'è che fuor di questi boschi</l>
<l>trasse già il re che con maligna frode,</l>
<l>pieno di sciocche voglie e pensier loschi,</l>
<l>non pur volse macchiar l'alte tue lode,</l>
<l>ma darti a lui che col terribil dente,</l>
<l>ti facesse morire immantinente.</l>
</lg>
<lg><l>Egli ti liberò, tu liberasti</l>
<l>lui dal dolor che il conduceva al fine,</l>
<l>ond'egli meritò, tu meritasti</l>
<l>dal ciel, per ciò, ottener grazie divine,</l>
<l>e però in testimon de i pensier casti</l>
<l>che ti fan nota per ogni confine,</l>
<l>e de l'animo grato d'ambi dui,</l>
<l>voglio ch'egli stia teco e tu con lui.</l>
</lg>
<lg><l>Voglio però che sempre ti obedisca,</l>
<l>e spezialmente se donna, o donzella,</l>
<l>soccorrer tu vorrai, vo' ch'egli ardisca</l>
<l>ciò che tu gli imporrai per favor d'ella,</l>
<l>e perché ciò felice fin sortisca,</l>
<l>vo' che da stral, da spiedi e da quadrella,</l>
<l>quantunque tutte sian di buone tempre,</l>
<l>egli sicur sia e impenetrabil sempre. –</l>
</lg>
<lg><l>Così disse la dea, poi spirò possa</l>
<l>ne l'animal che ogn'altra possa avanza,</l>
<l>da indi in qua, sovente mi son mossa</l>
<l>ad usare il suo ardir, la sua possanza,</l>
<l>di mille rei fatta ho la terra rossa,</l>
<l>ch'avean ne le lor mal'opre fidanza,</l>
<l>e liberate ho, con felice sorte,</l>
<l>donne e donzelle, da spietata morte.</l>
</lg>
<lg><l>E avendo inteso che quel ladrone empio</l>
<l>questa donna avea presa per mangiarla,</l>
<l>perch'egli non facesse di lei scempio,</l>
<l>venuta col leone era a salvarla</l>
<l>per dare a tutti gli altri iniqui essempio,</l>
<l>(ovunque del valore altrui si parla)</l>
<l>qual pena voglia il ciel ch'abbia colui</l>
<l>che si dà offender chi non nuoce a lui.</l>
</lg>
<lg><l>Ciò detto, la donzella dal leon</l>
<l>Eudosia detta, va a le selve sue;</l>
<l>Ercol, del tutto intesa la cagione,</l>
<l>verso Pile sen vien con gli altri due</l>
<l>e tra tutti tre lor, lungo sermone</l>
<l>di quanto disse la donzella fue;</l>
<l>ma mentre s'era contra Sauro armato,</l>
<l>Ercol si fe' in Telpusa un gran steccato.</l>
</lg>
<lg><l>I'dissi già, che il vecchio ch'era, padre</l>
<l>de la bella Licora, aveva detto</l>
<l>che Cleomene avea, con le sue squadre,</l>
<l>sì Lamano e il signor suo padre astretto,</l>
<l>ché il popolo, temendo di doglie adre,</l>
<l>non volse consentir ch'un vano affetto</l>
<l>di Laman, lor mettesse in tanta guerra</l>
<l>ch'a ferro, a foco andasse la lor terra.</l>
</lg>
<lg><l>E ché per ciò s'era partito preso</l>
<l>che Lamano venisse a la battaglia</l>
<l>con Cleomene, ch'egli aveva offeso,</l>
<l>e il suo poter mostrasse e la sua vaglia;</l>
<l>e che poi ch'ebbe Cleomene inteso,</l>
<l>che uscir Laman volea de la muraglia</l>
<l>per combatter con lui, restò contento</l>
<l>di far, da solo, a sol, l'abbattimento.</l>
</lg>
<lg><l>Poscia che la battaglia fu conchiusa,</l>
<l>cercaro ambi di aver campo sicuro,</l>
<l>da chi allor signor era di Telpusa,</l>
<l>dal quale entrambi assicurati furo,</l>
<l>in una spaziosa piazza, chiusa</l>
<l>d'alti edifici e di pomposo muro;</l>
<l>lo steccato fu posto ove devea</l>
<l>questi e quegli mostrar quel che valea.</l>
</lg>
<lg><l>Il padiglione avea verso oriente</l>
<l>il valoroso Cleomene e fiero,</l>
<l>e Lamano l'aveva a l'occidente,</l>
<l>di lui non forte men, non meno altiero:</l>
<l>intorno a lo steccato era la gente</l>
<l>ch'attendea di veder qual cavaliero</l>
<l>più forza dimostrasse, o più destrezza</l>
<l>senza cui gran valor poco s'apprezza.</l>
</lg>
<lg><l>Non crediate, signor, ch'a miglior tempi</l>
<l>si fesse quel che tra noi molti fanno,</l>
<l>che col voler dar segno a tutti tempi</l>
<l>di gran valor, di gran temenza il danno;</l>
<l>però che poscia che son giunti i tempi</l>
<l>che fermi a entrar ne lo steccato sanno,</l>
<l>cercan con strani elmetti e strani stocchi,</l>
<l>al nemico impedir le mani e gli occhi.</l>
</lg>
<lg><l>Tal che il contrario cavaliero è astretto</l>
<l>di ricusar l'arme portate al campo,</l>
<l>però che per lo stocco e per l'elmetto,</l>
<l>si vede fare un manifesto inciampo,</l>
<l>cosa non è da cavalier perfetto</l>
<l>(per ver dir) con tal via, cercar lo scampo;</l>
<l>e chi mani impedisce, occhi, o ginocchia,</l>
<l>più degno che di spada è di conocchia.</l>
</lg>
<lg><l>La vera via di dimostrarsi forte</l>
<l>e d'usar l'arme a la battaglia usate,</l>
<l>e non voler, con queste usanze torte,</l>
<l>ch'al nemico sian piedi, o man legate,</l>
<l>bastar ben dee che quel che l'arme ha porte</l>
<l>l'abbia, per lungo tempo, essercitate;</l>
<l>e con vantaggio tal venga a le prove</l>
<l>senza ch'egli altri inganni, o insidie trove.</l>
</lg>
<lg><l>E poi che il mondo contra le celesti</l>
<l>e le civili leggi ha pur permesso,</l>
<l>che vengano a battaglia e quelli e questi,</l>
<l>e sia libero campo a ciò concesso,</l>
<l>perché la verità si manifesti,</l>
<l>e si schivi così maggiore eccesso;</l>
<l>non si devria lasciar che tale usanza</l>
<l>torto facesse al vero, a la possanza.</l>
</lg>
<lg><l>Ma devrian quei, ché lor dan sicurezza</l>
<l>del campo ed arbitrio han sovra costoro,</l>
<l>non consentir ch'alma sì male avezza,</l>
<l>venire ardisse nel cospetto loro;</l>
<l>poiché ciò fanno perché la fortezza</l>
<l>e la verità luca par de l'oro,</l>
<l>e non acciò ch'ardisca animo vile,</l>
<l>con frode tale, opporsi ad uom virile.</l>
</lg>
<lg><l>Dunque costor di valoroso core,</l>
<l>ch'uscir voglion con l'arme al paragone,</l>
<l>non si danno a far macchia al loro onore,</l>
<l>con modi ta, nel martiale agone;</l>
<l>ma, armati di fortezza e di valore,</l>
<l>ambi voglion finir la lor tenzone</l>
<l>con l'armi, ch'adoprare in guerra suole</l>
<l>chi di vero valor dar segno vuole.</l>
</lg>
<lg><l>Di qua, di là si portano elmi e usberghi</l>
<l>e l'altre arme da armare i cori arditi,</l>
<l>e poi che i petti armati ebbero e i terghi,</l>
<l>e fur compitamente ambi guarniti,</l>
<l>vennero i cavalier fuor de gli alberghi,</l>
<l>in cui de l'armi s'erano vestiti</l>
<l>co i brandi cinti e il suo destriero ascese</l>
<l>l'uno e l'altro e acconciossi a le contese.</l>
</lg>
<lg><l>Portate fur due lancie d'olmo forte,</l>
<l>grosse due palmi al calce, uno a la cima:</l>
<l>una ne prese ognun di loro a sorte,</l>
<l>ch'uguale a la seconda era la prima,</l>
<l>l'uno di dare a l'altro acerba morte,</l>
<l>o di gittarlo almeno a terra, sì ima,</l>
<l>attendon che la tromba lor dia il segno,</l>
<l>onde possan compire il lor disegno.</l>
</lg>
<lg><l>E mossi alquanto i lor destrieri in giro,</l>
<l>poiché tre volte e quattro gli ebber volti,</l>
<l>dare il segno le trombe si sentiro,</l>
<l>ché il cor fero tremar nel petto a molti;</l>
<l>da le mosse i corsier si dipartiro,</l>
<l>spinti da i cavalieri a freni sciolti,</l>
<l>co'ferri al petto ambi si ritrovaro</l>
<l>le lancie, al primo incontro, si fiaccaro.</l>
</lg>
<lg><l>Come talora due robusti tori</l>
<l>vengono a guerra in polverosa sabbia,</l>
<l>ed armati di sdegni e di furori,</l>
<l>urtandosi sfogar cercan la rabbia,</l>
<l>benché spuntin le corna per trar fuori</l>
<l>l'uno l'altro di vita, freme e arrabbia,</l>
<l>e affrettando più che prima i passi</l>
<l>si tornano a ferir co i capi bassi.</l>
</lg>
<lg><l>Così restando i cavalieri in sella,</l>
<l>al grave incontro di quelle percosse</l>
<l>da questa parte l'un, l'altro da quella</l>
<l>col brando in mano, ad assalir tornosse;</l>
<l>non con tanto furor vulcan martella,</l>
<l>con quanto allora l'un, l'altro percosse,</l>
<l>si sentir risonar per tutto il loco,</l>
<l>le spade, onde faville uscian di foco.</l>
</lg>
<lg><l>Tanto si fan vicin che Cleomene</l>
<l>con lo scudo nel petto urta Lamano,</l>
<l>per modo tale ch'egli a rischio viene</l>
<l>di cader dal destrier su il duro piano,</l>
<l>pur le ginocchia stringe e si rattiene;</l>
<l>e alzando più ch'alzar possa la mano,</l>
<l>di furor tutto pieno e pien di stizza</l>
<l>su l'elmo a Cleomene un colpo drizza.</l>
</lg>
<lg><l>Il colpo giù con tal furor discese,</l>
<l>che Cleomene ne restò stordito</l>
<l>e su le groppe del destrier si stese</l>
<l>come fusse di vita a fatto uscito:</l>
<l>Lamano, che il vantaggio suo comprese,</l>
<l>raddoppia il colpo valoroso e ardito</l>
<l>per dargli botta sì crudele e fiera,</l>
<l>che la notte vedesse innanzi sera.</l>
</lg>
<lg><l>E l'avria fatto se il corsier possente</l>
<l>non si fusse sottratto al crudo brando;</l>
<l>riebbe intanto il giovane la mente</l>
<l>e verso Laman volto fulminando</l>
<l>il ritrovò a l'elmetto di un fendente,</l>
<l>seco d'aprirgli il capo imaginando,</l>
<l>e l'elmo fesse, benché fino e grosso</l>
<l>ma non tagliò cuiena né ruppe osso.</l>
</lg>
<lg><l>Visto il brando tornar lucido e terso,</l>
<l>ove veder di sangue il credea tinto,</l>
<l>raddoppia a la visera un gran riverso,</l>
<l>da sdegno grave e da grav'ira spinto;</l>
<l>Laman, non meno nel furor summerso,</l>
<l>volendo il suo nemico o morto, o vinto,</l>
<l>il colpo riuscir fa senza effetto</l>
<l>e lui torna a ferir pure a l'elmetto.</l>
</lg>
<lg><l>Oppon lo scudo Cleomene accorto</l>
<l>a la spada crudele e al camaglio</l>
<l>d'una punta il nemico trova e morto</l>
<l>crede averlo e sé tratto di travaglio,</l>
<l>né stato fora il suo giudicio torto,</l>
<l>(per quanto insino ad or conoscer vaglio)</l>
<l>perché gli dava, senza dubbio, morte</l>
<l>se la maglia men fina era, o men forte.</l>
</lg>
<lg><l>Ma fu del fino acciar la tempra tale,</l>
<l>che non se ne schiodò pure una maglia,</l>
<l>Lamano lui d'un'altra punta assale</l>
<l>a la visera e il preme ed il travaglia,</l>
<l>e gli poteva far danno mortale</l>
<l>se il corsier, cui nessun corsiero agguaglia</l>
<l>né l'esser destro, non si rivolgea,</l>
<l>e il suo signor dal colpo non togliea.</l>
</lg>
<lg><l>Volse volger Lamano in giro stretto</l>
<l>il corsiero e tornarlo ad assalire,</l>
<l>ma rimase il pensier suo senza effetto,</l>
<l>ché la sorte il destrier fece sdruscire;</l>
<l>tal che caddeo, correggere il difetto</l>
<l>cercò Laman per farlo risalire,</l>
<l>ma Cleomene, nel volersi alzare,</l>
<l>d'urto gli diede e nol lasciò levare.</l>
</lg>
<lg><l>Anzi sì sconciamente il fe' cadere,</l>
<l>che sorger nol poté sprone, né briglia;</l>
<l>Laman, che vede il suo corsier giacere,</l>
<l>di gittarsi di sella si consiglia:</l>
<l>lascia le staffe e con ogni potere,</l>
<l>si lancia in terra e poscia il tempo piglia</l>
<l>di contraporsi al suo nemico in guisa,</l>
<l>ch'al vincer non gli sia la via precisa.</l>
</lg>
<lg><l>E conoscendo quanto vantaggio abbia</l>
<l>il suo nemico su l'aviso stassi,</l>
<l>e non lascia che sì il vinca la rabbia,</l>
<l>ch'a misura non mova e mano e passi;</l>
<l>Cleomene tra sé di sdegno arrabbia,</l>
<l>e più rosso che foco in viso fassi,</l>
<l>veggendo in lui tanta destrezza e ardire,</l>
<l>ché benché a piedi sia, nol può ferire.</l>
</lg>
<lg><l>Ch'ovunque il corridor suo spinge e gira,</l>
<l>non è a schivarlo il fier Lamano lento</l>
<l>che si volge al bisogno e si ritira,</l>
<l>sì lieve e ratto che rassembra un vento,</l>
<l>ed ad altro non ha l'animo intento,</l>
<l>ch'a terra dal corsier mandar poterlo,</l>
<l>e pari a lui, ne la battaglia, averlo.</l>
</lg>
<lg><l>Qual suol nel mar esperto e buon nocchiero</l>
<l>quando si vede fare a Borea forza,</l>
<l>schifar l'assalto impetuoso e fiero,</l>
<l>alternando ora a poggia ed ora ad orza,</l>
<l>tal quivi il valoroso cavaliero,</l>
<l>di fuggire il furore ostil si sforza,</l>
<l>e i passi e i colpi a misura comparte,</l>
<l>senno usando, valor, destrezza ed arte.</l>
</lg>
<lg><l>E tanto si ritira e si rimette,</l>
<l>si move tanto in quella parte e 'n questa,</l>
<l>ch'al freno del corsier la mano mette</l>
<l>gittato via lo scudo e il preme e infesta;</l>
<l>Cleomene, ciò visto, non ristette</l>
<l>di tentar di ferirlo anco a la testa,</l>
<l>e di spronare il corridor per fare</l>
<l>a Lamano la briglia abbandonare.</l>
</lg>
<lg><l>Laman la spada usò invece di scudo,</l>
<l>ché ben sapea che l'elmo suo era fesso;</l>
<l>tal che il ferir del fier nemico e crudo</l>
<l>non poté, a modo alcun, nuocere ad esso;</l>
<l>e (per non andar lungo) i'vi concludo,</l>
<l>che la sorte sì usar seppe e se stesso,</l>
<l>che fatto fu da Cleomene invano</l>
<l>ciò che fe' con lo sprone e con la mano.</l>
</lg>
<lg><l>Cerca il destriero di levarsi in alto,</l>
<l>ed al nemico trar di mano il freno,</l>
<l>e co i piedi dinanzi crudo assalto</l>
<l>gli move per gittarlo su il terreno;</l>
<l>tenta talor spiccare in aria un salto,</l>
<l>ma gli face il disegno venir meno</l>
<l>la forte man che sì lo stringe e affrena,</l>
<l>che indarno move i pié, move la schiena.</l>
</lg>
<lg><l>Mentre il corsier si sforza a più potere</l>
<l>per liberarsi da la man che il tiene,</l>
<l>e per poter la briglia riavere</l>
<l>la spada usa e l'ingegno, Cleomene:</l>
<l>Laman, che tutto è su l'antivedere</l>
<l>e cerca trarsi fuor di quelle pene,</l>
<l>mentre va la fortuna secondando,</l>
<l>le redini al corsier taglia col brando.</l>
</lg>
<lg><l>Tal ch'al nemico il più reggerlo toglie,</l>
<l>poiché si sente in libertà la bocca:</l>
<l>Cleomene, che più non l'ha a le voglie,</l>
<l>d'ira, di sdegno e di furor trabocca,</l>
<l>il corsier senza briglia in sé si coglie</l>
<l>e a coppia, a coppia i calci in aria scocca,</l>
<l>qua e là scorrendo senza ordine e legge,</l>
<l>poiché col freno il cavalier nol regge.</l>
</lg>
<lg><l>Come falcon che sia a la rete colto,</l>
<l>se se ne scioglie in men che non balena,</l>
<l>poggia veloce a l'aria, a volo sciolto,</l>
<l>e sen va ove il voler libero il mena;</l>
<l>così il corsier poscia che il fren gli è tolto,</l>
<l>con cui'l tenne Laman gran pezzo in pena;</l>
<l>se ne va a voglia sua con la testa alta,</l>
<l>ed or trotta, or galloppa, or corre, or salta.</l>
</lg>
<lg><l>Laman che di dar fin pur desiava</l>
<l>a l'assalto ch'aveva incominciato,</l>
<l>e vedea Cleomene che n'andava,</l>
<l>a voglia del corsier per lo steccato;</l>
<l>veduto ch'egli indarno il seguitava</l>
<l>e giunger nol potea d'arme gravato,</l>
<l>più volte e più, tra se stesso, si dolse</l>
<l>ch'al corsier del nemico il freno tolse.</l>
</lg>
<lg><l>Poi visto andare il suo cavallo a spasso,</l>
<l>che tosto ch'egli scese in pié levosse,</l>
<l>gli si fece vicino a lungo passo,</l>
<l>ed ei, visto il signor, tosto fermosse;</l>
<l>Laman di un salto benché fusse lasso,</l>
<l>vi salì sopra ed al nemico andosse;</l>
<l>ma al primo colpo che tirò Lamano,</l>
<l>il corsier si dié a correr per lo piano.</l>
</lg>
<lg><l>Come veltro talor che volpe segue</l>
<l>o per loco erto, o per solinga piaggia,</l>
<l>se forse aviene ch'ella si dilegue</l>
<l>quando più di asseguirla speranza aggia,</l>
<l>sdegno tanto ha che non so se l'adegue</l>
<l>quel d'orso, o quel di tigre aspra e selvaggia</l>
<l>così Laman che si vede deluso,</l>
<l>del colpo suo si sdegna e sta confuso.</l>
</lg>
<lg><l>Cleomene non sa che far, che dire,</l>
<l>per potere arrestare il suo cavallo,</l>
<l>pur Lamano nol cessa di seguire,</l>
<l>spronando il corridor senza intervallo;</l>
<l>ed egli rimprovra che por nel fuggire</l>
<l>la speme, a cavalier troppo è gran fallo,</l>
<l>e però, se non vuol ch'ognun lo scorni,</l>
<l>fermi il destriero e a la battaglia torni.</l>
</lg>
<lg><l>Mentre che così dice gli si accosta</l>
<l>ed al capo un crudel colpo gli drizza;</l>
<l>il nemico corsier pur gli si scosta,</l>
<l>e d'ira Cleomene arde e di stizza,</l>
<l>veggendo non poter dar tal risposta</l>
<l>a Lamano che il preme e che l'attizza,</l>
<l>ché chiaro testimon dia a i circonstanti,</l>
<l>del valor, de l'ardir, mostrato inanzi.</l>
</lg>
<lg><l>Lamano intanto aspra fortuna intoppa</l>
<l>che la speranza men venir gli face,</l>
<l>che vistosel vicin, ratto la groppa</l>
<l>il nemico destrier gli volge audace,</l>
<l>né come prima, più corre, o galloppa,</l>
<l>ma co'pié deretan, pronto e vivace</l>
<l>il corsier di Laman, fier ne la spalla</l>
<l>sinistra sì che il pié manco gli falla.</l>
</lg>
<lg><l>E al fine in guisa che la manca</l>
<l>coscia del cavalier, col peso preme,</l>
<l>né per spron, né per briglia si rinfranca,</l>
<l>onde per lo dolor Lamano geme;</l>
<l>l'altro, cui par d'aver vittoria franca,</l>
<l>e che cerca condurre a l'ore estreme</l>
<l>il suo nemico, su l'arcione si alza,</l>
<l>e da la sella in piedi a un tratto sbalza.</l>
</lg>
<lg><l>Né posto ha su il terren sì tosto il piede,</l>
<l>che i passi verso il suo nemico allunga,</l>
<l>il misero Lamano, che sel vede</l>
<l>contra venire inanzi ch'egli giunga,</l>
<l>la sua infelicità seco prevede,</l>
<l>ma si pensa quant'è la spada lunga</l>
<l>di farsi Cleomene lontan stare,</l>
<l>tentando pur se può il destrier levare.</l>
</lg>
<lg><l>Qual serpe cui forte villan percuota</l>
<l>con sasso a mezzo, o ver con dur bastone,</l>
<l>o vero in guisa prema grave ruota</l>
<l>di carro di gran carco, o di persone,</l>
<l>ché la parte di dietro resti immota,</l>
<l>nondimen con la testa alta si oppone</l>
<l>a chi l'è contra e fischia e si difende,</l>
<l>le tre lingue vibrando e non si rende.</l>
</lg>
<lg><l>Tal a Laman, quantunque il gravi il peso</l>
<l>del corsier che gli preme il piede manco,</l>
<l>e se ne vada sì aspramente offeso,</l>
<l>ch'ad ora, ad or si senta venir manco,</l>
<l>non viene men l'ardor, che l'avea acceso,</l>
<l>d'entrar ne lo steccato ardito e franco,</l>
<l>e con la sana parte ch'è disopra,</l>
<l>s'acconcia a por senno e valore in opra.</l>
</lg>
<lg><l>Va Cleomene valoroso e forte</l>
<l>e gli caccia una punta a la visera,</l>
<l>e dava al suo nemico acerba morte,</l>
<l>s'accorto, al gran bisogno, egli non era,</l>
<l>ma la briglia lasciò che tenea forte,</l>
<l>e con immenso ardir, l'anima altiera</l>
<l>dié di piglio a la spada, con gran fretta,</l>
<l>e con la manca man la tenne stretta.</l>
</lg>
<lg><l>Fodrato il guanto avea dentro di maglia,</l>
<l>sì ch'offender la spada nol potea,</l>
<l>l'altro, per riaverlo, si travaglia,</l>
<l>ma van restava ciò ch'egli facea,</l>
<l>che tenuta più stretta una tenaglia</l>
<l>non l'avrebbe di quel ch'ei la tenea,</l>
<l>in questo mezzo una gran punta volse</l>
<l>ver Cleomene e a l'anguinaglia il colse.</l>
</lg>
<lg><l>La spada che il percosse ne la falda,</l>
<l>che gli scendea dal fianco in sù l'arnese,</l>
<l>la ruppe, ancor che fusse fina e salda,</l>
<l>ed aspramente il suo nemico offese,</l>
<l>e se egli ben contra Laman si scalda,</l>
<l>se ben cerca agguagliar l'avute offese,</l>
<l>non risponde a l'ardir però la forza,</l>
<l>e indarno fa ciò che di far si sforza.</l>
</lg>
<lg><l>Ché così fiera fu quella percossa,</l>
<l>che la spada vi entrò forse sei dita,</l>
<l>e ne divenne l'armatura rossa</l>
<l>per lo sangue ch'uscì de la ferita,</l>
<l>per lo duol manco al giovane la possa,</l>
<l>e con la faccia tutta impallidita,</l>
<l>cadde riverso, come suol cadere</l>
<l>acero cui dal pié bipenne fere.</l>
</lg>
<lg><l>E nel cadere abbandonò la spada,</l>
<l>onde Laman fu di due brandi armato,</l>
<l>ma poco giova a lui che punga e rada</l>
<l>questo e quello e il nemico sia atterrato,</l>
<l>poiché il pié non può aver sì ch'egli vada</l>
<l>a dar fine a l'assalto incominciato,</l>
<l>Laman del corsier preme il grave peso,</l>
<l>Cleomene sì giace in terra steso.</l>
</lg>
<lg><l>Tal che né l'un, né l'altro più a salire</l>
<l>puote il nemico e a la tenzon fin porre,</l>
<l>ché bench'ugual sia in ambidue l'ardire,</l>
<l>non puote alcun di lor di sé disporre;</l>
<l>Cleomene pur tenta di salire</l>
<l>ma tanto sangue da la piaga scorre,</l>
<l>che puote a gran fatica lena avere,</l>
<l>d'alzarsi e su il terren porsi a sedere.</l>
</lg>
<lg><l>La gamba oppressa ed ave il piede infranto</l>
<l>Lamano, cui'l corsier caduto è a dosso,</l>
<l>ché per quanto tentato abbia e per quanto</l>
<l>cerco di far, non si è mai punto mosso,</l>
<l>onde né sente angoscia e dolor tanto,</l>
<l>quanto l'altro, cui'l ferro è giunto a l'osso,</l>
<l>e non men ch'egli che quasi era estinto,</l>
<l>teme morto restar, dal dolor vinto.</l>
</lg>
<lg><l>Sendo ambi dunque a stato tal ridutti,</l>
<l>verso loro il signor del campo volto:</l>
<l>– Vedete – disse – a che v'abbia condutti</l>
<l>l'ira, l'ardire e il vostro sdegno molto,</l>
<l>e da la tenzon vostra quali frutti,</l>
<l>dopo lungo travaglio, abbiate colto,</l>
<l>ché senza aver de la vittoria onore,</l>
<l>l'uno e l'altro di voi qui se ne more.</l>
</lg>
<lg><l>Dunque mi par che poi ch'avete mostro</l>
<l>l'uno e l'altro il valore in questa impresa,</l>
<l>e che tutti sappiamo il poter vostro</l>
<l>debbiate fine imporre a la contesa,</l>
<l>ed in ciò seguitando il parer nostro,</l>
<l>vi rimettiate ogni passata offesa,</l>
<l>e ove vi mise in guerra odio e rancore,</l>
<l>così pace vi giunga insieme e amore.</l>
</lg>
<lg><l>Eran ambi duo afflitti, eran vicini</l>
<l>ambi a la morte e non avean speranza</l>
<l>di poter più tornare a lor confini,</l>
<l>tanto d'ambi al fine era ogni possanza,</l>
<l>non dimeno a que' spirti pellegrini</l>
<l>nel morir tanto anco d'ardir avanza,</l>
<l>che vogliono più tosto ivi morire</l>
<l>che a la pace proposta consentire.</l>
</lg>
<lg><l>Egli allor disse: – Almeno tanto avari</l>
<l>non siate in questo caso a voi d'aita,</l>
<l>ché poi che cavalier sete sì rari,</l>
<l>vogliate senza pro finir la vita,</l>
<l>ma come entraste a la battaglia pari,</l>
<l>così pari di qui fate partita,</l>
<l>e poscia che serete ambi guariti,</l>
<l>tornerete a finir le vostre liti. –</l>
</lg>
<lg><l>Questi e quegli, che vede che vittoria</l>
<l>non può più avere e ch'a la morte arriva</l>
<l>senza lasciar di sé quella memoria</l>
<l>che fa che l'uom dopo la morte viva,</l>
<l>vago pur di morir con maggior gloria;</l>
<l>il partito, ch'offerto gli è, non schiva,</l>
<l>pensando di potersi anco sanare,</l>
<l>e forte a la tenzon, qual pria, tornare.</l>
</lg>
<lg><l>Poi che fu ciò per lo miglior conchiuso,</l>
<l>ed ebbero firmati i patti insieme,</l>
<l>molti de lo stuolo, ivi circonfuso,</l>
<l>a dar lor vengon di salute speme:</l>
<l>non si può Cleomene levar suso,</l>
<l>né l'altro che il cavallo afflige e preme,</l>
<l>ma gli amici communi gli levaro</l>
<l>e nel real palagio ambi portaro.</l>
</lg>
<lg><l>In questo tempo, ch'erano a le mani</l>
<l>i due guerrier vennero al lor paese,</l>
<l>Licora e il padre e per gli istessi piani,</l>
<l>venne con ambi lor chi gli difese</l>
<l>da que' malvagi e perfidi villani,</l>
<l>che ingrassavano Sauro a l'altrui spese,</l>
<l>dico Ercole che messo in apparecchio</l>
<l>s'era di dare salvi ambi i figli al vecchio.</l>
</lg>
<lg><l>Da Pile eran lontan quasi una lega,</l>
<l>quando un venir ver lor videro a piede</l>
<l>il vecchio, cui gran duol l'anima lega,</l>
<l>che cosa di novo abbia a quell'uom chiede;</l>
<l>in pochi detti ei la battaglia spiega</l>
<l>de i duo guerrieri e dice che si crede,</l>
<l>che sanati che sian de le ferite,</l>
<l>debban con l'armi in man tornare a lite.</l>
</lg>
<lg><l>Ma che passerà prima più di un mese</l>
<l>che si trovino in punto di far guerra,</l>
<l>pensar vi lascio s'al buon vecchio pese,</l>
<l>tal cosa udir, se gran dolor l'afferra,</l>
<l>non così tosto il misero ciò intese,</l>
<l>che fu per irsi tramortito a terra,</l>
<l>non tanto per lo mal ch'aveva il figlio,</l>
<l>quanto ch'andar deveva anco a periglio.</l>
</lg>
<lg><l>Dolse a Licora e più al figlio di Giove,</l>
<l>che Cleomene e che Laman giacesse,</l>
<l>perché volea mostrare a chiare prove</l>
<l>contra Laman quanto valore avesse;</l>
<l>par ch'aver vinto Sauro non gli giove,</l>
<l>poi ch'adimpir non può le sue promesse,</l>
<l>si vuol partir, ma il vecchio porge preghi,</l>
<l>ché di andar seco al figlio non gli neghi.</l>
</lg>
<lg><l>E gli dice: – Dapoi che son nel letto</l>
<l>i due guerrier che son sì gran nemici,</l>
<l>e sfogato hanno in parte il lor dispetto</l>
<l>con l'usar contra lor le mani ultrici,</l>
<l>ti prego a non mi fare ora disdetto,</l>
<l>di venir a tentar meco, s'amici</l>
<l>far gli possiamo e tor via la cagione</l>
<l>che gli dee far venire anco a tenzone.</l>
</lg>
<lg><l>Ché perciò men non ti serò tenuto,</l>
<l>che ti serei s'oggi, con l'arme in mano,</l>
<l>l'un figlio e l'altro mi avessi renduto,</l>
<l>ucciso il lor nemico, salvo e sano. –</l>
<l>Ercol, poi che il desire ha conosciuto</l>
<l>del vecchio dice con parlare umano</l>
<l>ch'egli è contento far quanto gli piace</l>
<l>per comporgli e tra lor far nascer pace.</l>
</lg>
<lg><l>Così Ercole sen va e 'l padre e Licora</l>
<l>al signor, che i due infermi in corte avea,</l>
<l>e gli si fero noti:ei sentì allora</l>
<l>piacere immenso che per certo avea</l>
<l>col mezzo di costor, potere ancora</l>
<l>menare al fine il gran desir ch'avea</l>
<l>di veder pace e di veder concordia</l>
<l>tra i duo guerrier ch'erano in tal discordia.</l>
</lg>
<lg><l>Ma non vuole però che si dimostri</l>
<l>la donzella, né il vecchio a i due feriti,</l>
<l>mentre par che col lor la morte giostri,</l>
<l>tanto i vitali spirti avean smarriti,</l>
<l>ma ben vuol seco il domator de i mostri,</l>
<l>al quale onori fa rari, infiniti,</l>
<l>bene il prega che dir non voglian nulla,</l>
<l>de l'aver liberata la fanciulla.</l>
</lg>
<lg><l>Insino che non sia per la virtute</l>
<l>di un medico ben dotto e ben maturo,</l>
<l>che tutto intento era a la lor salute,</l>
<l>l'uno e l'altro di lor messo in sicuro,</l>
<l>che le cose che 'n cor gli eran venute,</l>
<l>per ammollire il lor animo duro,</l>
<l>userian poscia insieme non dispiacque</l>
<l>ad Ercol ciò ch'a quel buon signor piacque.</l>
</lg>
<lg><l>Or ridutti a tal termine i guerrieri,</l>
<l>che non era più in lor di morte tema,</l>
<l>perché miti venissero di fieri,</l>
<l>e si spegnesse la loro ira estrema,</l>
<l>il signore ad Alcide i suoi pensieri</l>
<l>apre ed egli di loro un non ne scema,</l>
<l>ma insieme vanno ov'erano costoro,</l>
<l>e cercan di compor le liti loro.</l>
</lg>
<lg><l>Ma que' feroci cor che d'ira accesa</l>
<l>avampavan non men che due fier draghi,</l>
<l>e per venir di novo a la contesa,</l>
<l>erano sol di risanarsi vaghi,</l>
<l>non voglion de la via ch'aveano presa</l>
<l>Ercole ed il signor, rimaner paghi,</l>
<l>ma bramano più tosto di morire,</l>
<l>che la lor lite senza arme finire.</l>
</lg>
<lg><l>Poi ch'Ercole e il signore con modi mille,</l>
<l>la tenzon lor cercato han di comporre,</l>
<l>e par che l'ira tanto più sfaville</l>
<l>quanto essi cercan più lor l'odio torre,</l>
<l>e non san trovare altro che tranquille</l>
<l>l'animo lor, ch'ogni concordia abborre,</l>
<l>di concorde voler, voglion tentare,</l>
<l>se Licora gli può pacificare.</l>
</lg>
<lg><l>E così la chiamaro e poi che bene</l>
<l>l'ebbero instrutta fer, con modo occolto,</l>
<l>ch'ella se n'andò al letto a Cleomene,</l>
<l>tutta dolente e pallida nel volto;</l>
<l>ei, ch'era di vederla fuor di spene,</l>
<l>vistala sovra sé si stette molto,</l>
<l>ch'avendo inteso che Sauro la prese,</l>
<l>ch'Ercol la liberasse, non intese.</l>
</lg>
<lg><l>E però si credea che tranguggiata</l>
<l>quell'empio malandrin viva l'avesse,</l>
<l>onde poi che la vide liberata,</l>
<l>non sapea che di ciò pensar devesse,</l>
<l>ma ben mostrò che tanto l'ebbe grata,</l>
<l>quanto altra cosa grata aver potesse</l>
<l>e quanto già del caso suo si dolse</l>
<l>tanto con viso lieto allor l'accolse.</l>
</lg>
<lg><l>La sorella si duol ch'egli per lei</l>
<l>a rischio de la morte andato sia,</l>
<l>poi dice c'ha da ringraziar gli dei</l>
<l>che serbato le l'ha da sorte ria;</l>
<l>tale, che con lui ella, egli con lei</l>
<l>(se maligno il destin loro non fia)</l>
<l>viver poranno ed egli allor le chiede</l>
<l>chi aita contra il fier Sauro le diede.</l>
</lg>
<lg><l>Gli addita ella il figliuol d'Anfitrione</l>
<l>e dice, ch'ei, ch'è senza pari in terra,</l>
<l>avea data la morte a quel ladrone,</l>
<l>ch'a gli uomini facea sì crudel guerra;</l>
<l>poi ch'egli e la donzella del leone</l>
<l>tutti quei malandrini avean sotterra</l>
<l>mandati, che tener soleva al ponte</l>
<l>Sauro per fare a ch'indi passava onte.</l>
</lg>
<lg><l>Rese ad Alcide Cleomene grazie</l>
<l>ed al ciel, che d'uom tal le avea provisto,</l>
<l>poi disse: – Resta sol ch'ora mi sazie</l>
<l>del sangue di chi già mi fe' sì tristo,</l>
<l>il qual per far le sue ree voglie sazie,</l>
<l>fece di te sì vergognoso acquisto,</l>
<l>ed il farò tosto ch'io sia sanato,</l>
<l>e con lui possa entrar ne lo steccato. –</l>
</lg>
<lg><l>E ciò dicendo, venne tutto foco</l>
<l>come nel cor gli ardesse una facella</l>
<l>e (benché infermo) non trovava loco,</l>
<l>sì l'onore il premea de la sorella;</l>
<l>lasciò raffreddar l'ira a poco, a poco</l>
<l>del fratello adirato la donzella,</l>
<l>poi da gli occhi versando un largo fonte,</l>
<l>così a dir cominciò con mesta fronte:</l>
</lg>
<lg><l>– Deh, fratel mio, se lo stretto legame</l>
<l>onde n'ha giunti la natura e Dio,</l>
<l>vuol che se non m'apprezze almeno m'ame,</l>
<l>e 'n parte sodisfaccia al voler mio,</l>
<l>dopo tanti dolor, tante ore grame,</l>
<l>ché mi ha fatte soffrire il destin rio,</l>
<l>ti prego che ti piaccia consolarme,</l>
<l>col non voler per me più prender l'arme.</l>
</lg>
<lg><l>Mi ha Lamano rapita, i'non ti nego</l>
<l>che non abbia commesso un grave errore,</l>
<l>ma per te ben, per gli altri dei ti prego,</l>
<l>ch'or non voglia tu far fallo maggiore</l>
<l>che se la mente senza sdegno piego</l>
<l>al fatto di Laman, trovo ch'amore</l>
<l>l'indusse a far quel ch'a far non deveva,</l>
<l>vinto dal foco che nel core aveva.</l>
</lg>
<lg><l>Ma il van desio sì la ragion non vinse,</l>
<l>così non gli occupò il sano discorso,</l>
<l>ch'a la sfrenata voglia che lo spinse</l>
<l>tolta che mi ebbe, non ponesse il morso,</l>
<l>però che di legame mi si strinse</l>
<l>di matrimonio e sendo già trascorso</l>
<l>a rapirmi potea violarmi e poi</l>
<l>non tener di te conto, né di noi.</l>
</lg>
<lg><l>Onde moglie sua sono, né si puote</l>
<l>per modo alcuno far che sua non sia,</l>
<l>e se tu ben quel ch'è da notar, note,</l>
<l>poscia che salva è l'onestade mia,</l>
<l>e con leggi immutabili ed immote,</l>
<l>ha corretto l'error che fece pria;</l>
<l>non si può più tentar con l'arme cosa,</l>
<l>che non ci sia più, che il suo error, dannosa.</l>
</lg>
<lg><l>Perché s'averra forse che Lamano</l>
<l>resti per lo valor tuo vinto e morto,</l>
<l>mostrerai solo che volere insano</l>
<l>a quel che non devea, l'averà scorto,</l>
<l>ma non farà la tua possente mano</l>
<l>che per questo emendato mai sia il torto,</l>
<l>che mi fe', quando mi rapì da prima,</l>
<l>ed ebbe del mio onor la spoglia opima.</l>
</lg>
<lg><l>Né vergine serò più, né pulcella,</l>
<l>di quel ch'io sia poi che fia morto, o vinto,</l>
<l>e se forse volesse iniqua stella,</l>
<l>che tu, per mano sua, restassi estinto,</l>
<l>che seria poi di questa meschinella,</l>
<l>per cui ti fussi a la battaglia accinto?</l>
<l>Non rimarrei la più dolente donna,</l>
<l>che vestisse giamai feminil gonna?</l>
</lg>
<lg><l>E privata del mio caro fratello,</l>
<l>in mano al suo nemico i'resterei,</l>
<l>il qual non mi poria non esser fello,</l>
<l>e far tutti infelici i giorni miei;</l>
<l>e quando non mi fusse anco ribello</l>
<l>ed avessi da lui ciò ch'io vorrei,</l>
<l>tutte le cose ch'altri allegre fanno</l>
<l>senza te, a noia mi seriano e a danno.</l>
</lg>
<lg><l>Però, caro fratel, se di me cura</l>
<l>tieni e di quel ch'al commun ben conviene,</l>
<l>riprego per lo nodo, onde natura,</l>
<l>e Dio legati insieme ne mantiene,</l>
<l>che 'n questo caso, in questa sorte dura</l>
<l>che mi minaccia sol tormenti e pene,</l>
<l>l'ira ammollisca sì, si ti racqueti,</l>
<l>ché i tuoi giorni ed i miei sian tutti lieti.</l>
</lg>
<lg><l>E se pur parti di voler la spada</l>
<l>ad ogni modo usare in questo caso,</l>
<l>contenta i'son che per lo mio cor vada,</l>
<l>e di tua man mi faccia ire a l'occaso,</l>
<l>più tosto, fratel mio, ch'a rischio i'vada</l>
<l>di perder tutto il ben che mi è rimaso,</l>
<l>eccoti il petto aprilo e sciogli l'alma</l>
<l>con la tua man da questa fragil salma.</l>
</lg>
<lg><l>Con ta'sospiri e sì efficacemente</l>
<l>queste ultime parole mandò fuore,</l>
<l>che a Cleomene si amollì la mente</l>
<l>in parte e intepidir si sentì il core;</l>
<l>ciò visto Ercol, si mosse immantinente,</l>
<l>ed a dir cominciò che via più onore</l>
<l>gli era ch'a la sorella compiacesse,</l>
<l>ché ostinato in tal doglia la tenesse.</l>
</lg>
<lg><l>Soggiunse poi che leggi troppo dur</l>
<l>poneva amore a gli uomini mortali</l>
<l>a le quali resistere non pure</l>
<l>l'umane forze non erano uguali,</l>
<l>ma star non ne potevano sicure</l>
<l>le celesti potenze e l'infernali,</l>
<l>e che ciò visto s'era a chiare prove,</l>
<l>il Plutone, in Apollo, in Marte, in Giove.</l>
</lg>
<lg><l>E che ciò più escusabile facea</l>
<l>il fallo di Laman s'egli si rese</l>
<l>a chi gli dei e gli uomini vincea,</l>
<l>vinto dal foco de le fiamme accese,</l>
<l>e che non solo a lui, ma a ognun parea,</l>
<l>che poscia che Laman per moglie prese</l>
<l>la donna, ch'egli avea nel cor scolpita,</l>
<l>né devesse l'ingiuria esser finita.</l>
</lg>
<lg><l>Qui seguì il padre e per la vecchia etade</l>
<l>il pregò anch'egli e per l'amore immenso</l>
<l>che gli portava, che tanta pietade</l>
<l>di lui avesse, che il furore accenso,</l>
<l>che il chiamava a le lance anco e a le spade,</l>
<l>spegnesse sì ch'ei non ne fusse offenso,</l>
<l>il che serebbe, se far non volesse</l>
<l>ch'a rischio de la morte anco il vedesse.</l>
</lg>
<lg><l>Ché ciò non era voler far vendetta</l>
<l>contra Laman, ma incrudelir contra esso</l>
<l>ché come di acutissima saetta</l>
<l>si sentia il cor dal duol per mezzo fesso;</l>
<l>tal che s'a l'arme anco il furor l'alletta,</l>
<l>il vedria sì da l'aspra ambascia oppresso,</l>
<l>che con quella man morte gli darebbe,</l>
<l>con cui contra Laman si moverebbe.</l>
</lg>
<lg><l>L'autorità di Alcide e i molti preghi</l>
<l>del signor di Licora e del buon vecchio,</l>
<l>fan si ch'uopo è che il giovane si pieghi,</l>
<l>e prometta di spegner l'odio vecchio;</l>
<l>poi mandaro a Laman, perché non neghi</l>
<l>l'accordo ch'era posto in apparecchio,</l>
<l>ma non bisognò usar con lui molt'arte,</l>
<l>vista lei c'ha di lui la miglior parte.</l>
</lg>
<lg><l>Quale al percuoter del focil si accende</l>
<l>per picciola favilla, a un tratto, l'esca,</l>
<l>tal per Licora allor Laman se incende,</l>
<l>e gli par che 'n lui'l foco a doppio cresca,</l>
<l>e pria ch'ella il combatta, egli si rende</l>
<l>e dimostra, che molto gli rincresca</l>
<l>di vederlasi inanzi così trista,</l>
<l>piena di cure e sì turbata in vista.</l>
</lg>
<lg><l>Levossi alquanto e con aperte braccia,</l>
<l>con molto affetto, ire a incontrar la volse,</l>
<l>ritirossi ella, sdegnosetta in faccia;</l>
<l>e dolcemente altiera, a lui si volse,</l>
<l>e gli disse: – Al signor del ciel non piaccia,</l>
<l>che a chi, per forza, ne la via mi tolse,</l>
<l>e cerca di dar morte al fratel mio,</l>
<l>cortese dimostrarmi unqua volgia io.</l>
</lg>
<lg><l>Saper pria voglio, se inanzi a nemico</l>
<l>esser mi trovo, o inanzi a mio consorte,</l>
<l>tutta tua son, se mi ti mostri amico</l>
<l>e non cerchi del mio fratel la morte;</l>
<l>ma s'è altramente, insino ad or ti dico,</l>
<l>ch'ir vo' più tosto a le tartaree porte,</l>
<l>ché voler ritrovarmi essere in mano</l>
<l>di chi odii mortalmente il mio germano.</l>
</lg>
<lg><l>Quale a l'incanto suol serpe gonfiata</l>
<l>divenir più d'ogni umiltade umana,</l>
<l>talmente l'ha l'incantator legata,</l>
<l>che ne riman la sua fierezza vana,</l>
<l>e resta in preda di chi l'ha incantata,</l>
<l>quantunque fusse pria, cruda e inumana,</l>
<l>né fischia più, né più vibra la lingua,</l>
<l>perché l'incantator col morso estingua.</l>
</lg>
<lg><l>Tale Laman, cui non avea potuto</l>
<l>vincer forza mortal, né prego mai,</l>
<l>si vide rimaner vinto e abbattuto</l>
<l>da un dolce sfavillar di duo bei rai,</l>
<l>tal ch'ei sovra sé stette alquanto muto,</l>
<l>poi disse: – Anima mia, ben certo sai</l>
<l>ch'io sono in guisa tuo, che dispor puoi</l>
<l>di me quel tutto, che dispor ne vuoi.</l>
</lg>
<lg><l>Né pur armarmi contra il tuo fratello</l>
<l>non vo', ma dar nudo a le sue arme il petto,</l>
<l>qualunque volta a te piacerà e a quello,</l>
<l>che così si corregga il mio difetto;</l>
<l>e se ti pare in prova di vedello,</l>
<l>tutto in tua potestade i'mi rimetto,</l>
<l>tu hai sì il mio sdegno vinto ed il cordoglio,</l>
<l>che quel che tu vorrai, sempre far voglio.</l>
</lg>
<lg><l>Quanta allegrezza avesse allor Licora,</l>
<l>Ercole ed il signor e il vecchio mesto,</l>
<l>non fa mestier che lo vi racconti ora,</l>
<l>perché so che il vedete manifesto;</l>
<l>or poi che fur di quel travaglio fora,</l>
<l>Laman che non avea a Licora chiesto</l>
<l>del misleale che l'avea rapita,</l>
<l>e come dal ladron fusse fuggita.</l>
</lg>
<lg><l>Le chiese il tutto ella cortesemente</l>
<l>dopo gli abbracciamenti e i baci molti,</l>
<l>che sì dier, pieni di desire ardente,</l>
<l>i fatti d'Ercol non gli tenne occolti,</l>
<l>e gli disse che l'uomo frodolente,</l>
<l>ch'ebbe i pensieri a fargli oltraggio volti,</l>
<l>tosto che i malandrini il fer cattivo,</l>
<l>da Sauro fu mangiato vivo, vivo.</l>
</lg>
<lg><l>Laman rengraziò Alcide e poscia disse</l>
<l>ch'al reo non si deveva altra mercede</l>
<l>al reo ch'a fargli oltraggio il pensier fisse,</l>
<l>e mancò al suo signor tanto di fede;</l>
<l>Ercol, visto tal fin messo a le risse,</l>
<l>pria che ritorni a la paterna sede,</l>
<l>ridurre in uno tutti costor face,</l>
<l>e confirmar gli vuol veder la pace.</l>
</lg>
<lg><l>Poi presa la donzella per la mano</l>
<l>e fattosi portare un ricco anello,</l>
<l>sposar la fe' di novo al suo Lamano,</l>
<l>in presenza del padre e del fratello,</l>
<l>in libertà volse vedere Orano,</l>
<l>e veduto acquetato e questo e quello,</l>
<l>ritornò a Tebe.Il resto intenderete</l>
<l>diman, se grata udienza mi darete.</l></lg></div1>

<div1><head>VIII</head>

<lg><l>Non è cosa più grave a cor gentile</l>
<l>che vedersi per rea sorte sopposto</l>
<l>ad uomo ignobil per natura e vile,</l>
<l>ch'a nobil alma mai sempre sia opposto</l>
<l>ch'ancor che sia, per sua natura, umile</l>
<l>spirto ben nato e sol s'abbia proposto</l>
<l>voler sempre mostrarsi a ognun cortese,</l>
<l>pur par ch'a tal servir troppo gli pese.</l>
</lg>
<lg><l>Ché non può l'uomo in cui nobiltà regna,</l>
<l>vedersi a chi n'è senza, esser soggetto</l>
<l>e star per tal, ch'i virtuosi sdegna,</l>
<l>sempre in dispregio e mai sempre negletto;</l>
<l>e par talor ch'a tal termine vegna,</l>
<l>e tal duol a ragion gli ingombri il petto,</l>
<l>ch'esca di sé medesmo per lo sdegno,</l>
<l>ch'egli ha a vedersi sopra un ch'è n'è indegno.</l>
</lg>
<lg><l>E che cosa non sia che l'uom più grave</l>
<l>ch'esser soggetto a chi servir devrebbe,</l>
<l>dal forte Alcide, al par d'ognuno grave,</l>
<l>il mondo chiara esperienza n'ebbe,</l>
<l>perch'egli, ch'ogni caso acerbo e grave</l>
<l>mai sempre vinse, onde in gran pregio crebbe</l>
<l>vincer ciò non poté, ma restò vitto</l>
<l>dal duolo acerbo e dal crudel dispetto.</l>
</lg>
<lg><l>Il quale in modo tal gli occupò il core,</l>
<l>gli intorniò sì la sua sì saggia mente</l>
<l>che 'n tutto uscì de l'intelletto fuore,</l>
<l>(e l'istoria che qui seguo, non mente);</l>
<l>quando vide che Giove inferiore</l>
<l>il volse a Euristeo fare, uom da niente,</l>
<l>sì ch'astretto ubbidir fusse a colui</l>
<l>che di ragion devea servire a lui.</l>
</lg>
<lg><l>S'era il gran nome d'Ercole già sparso</l>
<l>in ogni terra de la Grecia in guisa,</l>
<l>ch'ad ognuno un miracol era parso</l>
<l>la superbia de i rei veder conquisa;</l>
<l>Euristeo, che da l'odio e da l'ira arso</l>
<l>aveva il cor di trovar via divisa</l>
<l>onde il valor d'Ercol si spenga e il nome</l>
<l>che non sia al mondo mai chi il prezze o il nome.</l>
</lg>
<lg><l>Qual lupa dal desio del mangiar vinta,</l>
<l>che cerchi di saziare il ventre a pieno</l>
<l>né cosa trovi, onde rimanga estinta</l>
<l>la cupidigia, per la qual vien meno,</l>
<l>quanto riman più la sua brama vinta,</l>
<l>tanto la rabbia più cresce e il veneno;</l>
<l>tal venne Euristeo contra il forte Alcide,</l>
<l>poi che maggiore d'ogni periglio il vide.</l>
</lg>
<lg><l>Ché gli parea che sì fuor di misura</l>
<l>senno e valore il buono Alcide avesse,</l>
<l>che non fusse tra noi cosa sì dura</l>
<l>che il suo fiero desir compir potesse,</l>
<l>ch'ancora che scorresse ogni aventura,</l>
<l>vedeva prima le sue voglie oppresse,</l>
<l>che lui potesse porre a tal periglio,</l>
<l>che gli venisse men forza e consiglio.</l>
</lg>
<lg><l>Ma mentre Euristeo, or quella cosa, or questa</l>
<l>si volge a danno d'Ercol, per la mente,</l>
<l>Giunon, la quale odio mortal molesta</l>
<l>per l'ira che nel cor le bolle ardente,</l>
<l>se stessa al mal del suo figliastro desta</l>
<l>ed ave tutte le sue voglie intente</l>
<l>a mandar mostro sì orribile in terra,</l>
<l>ch'Ercole vinca e il faccia andar sotterra.</l>
</lg>
<lg><l>E perché Giove avea messo per pegno</l>
<l>del valor d'Ercole il leon Teumeso,</l>
<l>nel cielo e più di qualunque altro segno</l>
<l>di vivace splendor l'aveva acceso,</l>
<l>pensò per isfogar l'ira e lo sdegno,</l>
<l>ch'ugual dolor dal ciel gli fusse reso,</l>
<l>acciò ch'ond'egli aveva avuto pregio,</l>
<l>avesse morte, o ver sommo dispregio.</l>
</lg>
<lg><l>E nutrir fe' nel cerchio de la luna,</l>
<l>sì orribile leon, sì spaventoso,</l>
<l>che non fu mai veduta fiera alcuna,</l>
<l>d'aspetto più crudel, più minaccioso;</l>
<l>e poi nel tempo che l'aer s'imbruna,</l>
<l>e prende ogni animal dolce riposo,</l>
<l>tra Micene e la selva di Nemea,</l>
<l>mandò in terra (dal ciel) la bestia rea.</l>
</lg>
<lg><l>E cadde quell'orribile leone,</l>
<l>cui simil non fu visto un'altra volta</l>
<l>a pié del monte nomato Tritone,</l>
<l>ove d'arbor la selva era più folta;</l>
<l>l'animale ivi avea grata magione</l>
<l>in parte sicurissima ed occolta,</l>
<l>ove senza timor stava sicuro</l>
<l>da ogni fier caso e da ogni assalto duro.</l>
</lg>
<lg><l>E qualor indi il fiero usciva danno,</l>
<l>incredibil facea d'ogn'intorno,</l>
<l>tal ch'avea il core ognun pieno d'affanno</l>
<l>ne la notte temea meno che il giorno;</l>
<l>Euristeo allor che d'Argo era tiranno,</l>
<l>perch'indi morte Ercole avesse, o scorno,</l>
<l>gli fece dir ch'andar a lui devesse</l>
<l>che gli imporria quel che volea ch'ei fesse.</l>
</lg>
<lg><l>Giunone aveva tra le rie e moleste</l>
<l>cure che il cor le traffigeano forte,</l>
<l>molto piacer ch'Euristeo a fiere infeste</l>
<l>Ercol, mandasse, a rischio de la morte,</l>
<l>parendole, che quando quelle e queste</l>
<l>bestie da lui fussero o prese, o morte,</l>
<l>il duol ch'Ercol sentia de l'ubbidire,</l>
<l>la fesse in parte nel dolor gioire.</l>
</lg>
<lg><l>Ad Ercol dunque commandare si mosse</l>
<l>Euristeo, per Giunon, che lo spingea;</l>
<l>Ercol, che conoscea quanto gli fosse</l>
<l>inferior chi in tal guisa il premea,</l>
<l>ad ira, a sdegno così si commosse,</l>
<l>ch'a pena ritrovar loco potea,</l>
<l>e se gli fusse Euristeo stato appresso</l>
<l>gli avrebbe il capo, infino a i denti, fesso.</l>
</lg>
<lg><l>Come quando con debole potenza,</l>
<l>Euro fa mover tremolando l'onde,</l>
<l>e poi spirando con maggior violenza,</l>
<l>le volve sottosoprale confonde</l>
<l>sì che il letto del mar par che sia senza</l>
<l>acqua e col salso suo le stelle inonde;</l>
<l>così Ercol si conturba, poiché vede</l>
<l>che, come servo fusse, Euristeo il chiede.</l>
</lg>
<lg><l>E cruccioso rispose ch'Ercole gire</l>
<l>non sapeva ad alcun minor di lui,</l>
<l>e se facea che gisse a sfogare l'ire,</l>
<l>il farebbe aveder de gli error sui;</l>
<l>però se non volea tosto morire,</l>
<l>volgesse il core a comandare altrui,</l>
<l>perché se stava in quella frenesia,</l>
<l>l'andrebbe egli a guarir de la pazzia.</l>
</lg>
<lg><l>Non si adira così serpe calcata,</l>
<l>né can percosso sì di rabbia s'empie,</l>
<l>né vitella, cui l'estro abbia toccata</l>
<l>nel fianco, ne la schiena e ne le tempie</l>
<l>come Giunone a simile ambasciata,</l>
<l>accolse tutte in un le sue voglie empie,</l>
<l>e gli fece ridir se non andava,</l>
<l>che veder gli faria quanto egli errava.</l>
</lg>
<lg><l>Visto di quel crudel Ercol l'orgoglio</l>
<l>e che tanta insolenza in lui soggiorna</l>
<l>disse tra sé: – Non son'io quel che soglio</l>
<l>domar gli altieri e fiaccar lor le corna?</l>
<l>E se quel son come soffrire or voglio</l>
<l>costui che sì orgoglioso anco ritorna</l>
<l>a comandarmi e il mio valor non teme,</l>
<l>ch'ogni fier mostro, ogni tiranno preme?</l>
</lg>
<lg><l>Però non fia giamai ch'io non dimostri</l>
<l>qual saprò far di questo iniquo scempio,</l>
<l>perché di loco, in loco, a tempi nostri,</l>
<l>a gl'insolenti passi in chiaro essempio,</l>
<l>e faccian, dopo me, fede gli inchiostri,</l>
<l>che le sue spoglie avrò portate al tempio,</l>
<l>perché né ora, né poi, si trovi alcuno</l>
<l>sì altier, contra uom di pregio e sì importuno. –</l>
</lg>
<lg><l>Con queste ed altre simili parole,</l>
<l>se stesso Alcide valoroso incende</l>
<l>a termini di Spagna, intanto, il sole</l>
<l>ne l'ocean, col carro aurato, scende;</l>
<l>egli ch'al primo albor levar si vuole,</l>
<l>per gir a castigar chi sì l'offende,</l>
<l>a riposar si dà, sì che conduce</l>
<l>il sol co'raggi suoi la nova luce.</l>
</lg>
<lg><l>Qual'uomo cui tocchingravose cure</l>
<l>che se si pon ben per posar nel letto</l>
<l>e per far tregua con le gravi e dure</l>
<l>angoscie che gli han tolto ogni diletto,</l>
<l>trovar requie non puote e s'avien pure</l>
<l>che gli entri il sonno, da qualch'ora in petto</l>
<l>sì travagliato e sì inquieto dorme</l>
<l>che il premon mille spaventose forme.</l>
</lg>
<lg><l>Tal Ercol, benché chiusi gli abbia gli occhi</l>
<l>il sonno, un poco inanzi al giorno, sente</l>
<l>doglia che par che più che prima il tocchi,</l>
<l>e gli travagli più che pria la mente</l>
<l>e faccia che sì d'ira il cor trabocchi,</l>
<l>ch'a superarlo egli non sia possente</l>
<l>e pargli avere Euristeo ne le forze</l>
<l>e che di dargli morte pur si sforze.</l>
</lg>
<lg><l>Poscia gli par che mentre col nodoso</l>
<l>tronco schiacciar cerca a quel reo la testa,</l>
<l>uno scenda dal ciel che il valoroso</l>
<l>braccio gli tenga e gridi:"Resta, resta!</l>
<l>E dica: – Io non vo' che sii sdegnoso</l>
<l>contra costui, né opri la man funesta</l>
<l>perché vuol Giove ch'egli ti comandi</l>
<l>e come a grado gli è qua e là ti mandi.</l>
</lg>
<lg><l>E ché come a maggior tu gli soggiaccia</l>
<l>perché è così ne' fatti eterni fermo,</l>
<l>e però è di mestier che si confaccia</l>
<l>col cielo il tuo voler.Ben io t'affermo</l>
<l>che il sommo padre vuol che ciò tu faccia</l>
<l>per farti eterno, di caduco e infermo;</l>
<l>poiché i mostri seranno da te domi,</l>
<l>che ti comanderà costui che domi.</l>
</lg>
<lg><l>Qual'uom che si ritrovi in dubbia strada</l>
<l>e la veda divisa in parti molte,</l>
<l>né sappia qual di loro al loco cada,</l>
<l>al quale egli ha tutte le voglie volte</l>
<l>non sa qual lasciar debba, od a qual vada,</l>
<l>o s'a destra, o a sinistra il passo volte;</l>
<l>tale allora rimase il forte Alcide,</l>
<l>poiché, quanto detto ho, dormendo vide.</l>
</lg>
<lg><l>Egli si desta allora e nel girare</l>
<l>desto che fu per la sua stanza i lumi,</l>
<l>da la finestra un raggio uscir gli pare,</l>
<l>qual sogliono lasciar gli eterni numi;</l>
<l>quando con lo splendor loro, scacciare</l>
<l>voglion quest'ombre, quale il vento i fumi,</l>
<l>e dopo un lungo imaginar gli parve</l>
<l>che Giove fusse quei ch'allor gli apparve.</l>
</lg>
<lg><l>E rimembrando quella visione</l>
<l>che gli avea in dubbio ogni pensier ridutto,</l>
<l>or di assalire Euristeo si dispone,</l>
<l>sì che resti da lui morto, o distrutto;</l>
<l>ora al suo grave sdegno il freno pone</l>
<l>al divino voler conforme in tutto,</l>
<l>poscia muta desir, né sa che farsi</l>
<l>in tante parti ha tutti i pensier sparsi.</l>
</lg>
<lg><l>Qual quando al maggio Borea od Austro fiede</l>
<l>le campagne e ondeggiar fanno le biade,</l>
<l>ora a questo la messe, ora a quel ciede</l>
<l>ed or da questo, or da quel canto cade;</l>
<l>tal Ercole ora far quivi si vede,</l>
<l>poiché non ha se stesso in libertade,</l>
<l>par talor che il voler suo al ciel proponga,</l>
<l>poi ch'al destin talor tutto il sopponga.</l>
</lg>
<lg><l>Spesso dice tra sé: – Come debbo io</l>
<l>la voglia mia sì a la costui sopporre,</l>
<l>ché penda dal suo tutto il voler mio?</l>
<l>Sì che me lascia a me medesmo torre?</l>
<l>Poi dice: – E se così disposto ha Dio,</l>
<l>come mi posso al suo volere opporre?</l>
<l>Non son, non son le forze nostre tali,</l>
<l>che possan contrastare a l'immortali. –</l>
</lg>
<lg><l>Crede talor che per sfogar l'antiqua</l>
<l>ira, l'antico sdegno e il crudo affanno,</l>
<l>la matrigna terribile ed iniqua,</l>
<l>gli possa aver nel sonno fatto inganno;</l>
<l>ed in tal modo e per questa via obliqua,</l>
<l>il voglia far soggetto a quel tiranno,</l>
<l>e voluto aspettar abbia che dorma,</l>
<l>per ingannarlo sotto finta forma.</l>
</lg>
<lg><l>E dice: – Creder non voglio io che Giove</l>
<l>di me suo figlio, quantunque mortale,</l>
<l>sì poca cura tenga che gli giove,</l>
<l>ch'io sia soggetto ad un tiranno tale,</l>
<l>di cui non so s'alcun più vil si trove,</l>
<l>o meno al sangue e al mio valore uguale;</l>
<l>ché se di Giove tal fusse il consiglio</l>
<l>quasi io mi sdegnerei d'essergli figlio. –</l>
</lg>
<lg><l>Così dicendo se n'andò a Parnaso</l>
<l>ove risponder già Febo soleva,</l>
<l>per saper se gli è forse apparso a caso</l>
<l>quanto ha visto, o se pur Giove voleva</l>
<l>ch'egli in arbitrio altrui fusse rimaso;</l>
<l>il che sì duro a creder gli pareva,</l>
<l>ché per certo teneva di devere</l>
<l>risposta, al suo desir conforme, avere.</l>
</lg>
<lg><l>Giacea una grotta appresso di quel monte</l>
<l>di soletaria riverenza piena,</l>
<l>ove sorgea un altare e scorrea un fonte,</l>
<l>castaglia detto, con ben larga vena,</l>
<l>Febo ivi quelle cose facea conte</l>
<l>ch'erano chiare al sommo Giove a pena,</l>
<l>onde ognun che la giva aveva certe</l>
<l>tutte le cose a l'uman stuolo incerte.</l>
</lg>
<lg><l>Giunto là Alcide, ginocchion si pose,</l>
<l>ove a Febo sorgea il maggiore altare,</l>
<l>e con cor divotissimo gli espose</l>
<l>la cagion che l'avea a lui fatto andare</l>
<l>dicendo: – O Febo, tu che le nascose</l>
<l>cose a noi scopri e fai l'oscure chiare,</l>
<l>dimmi, se Giove in ciel forse ha disposto</l>
<l>ch'io, figlio suo, ad Euristeo sia sopposto.</l>
</lg>
<lg><l>Dimmi, ti prego, così manifesto</l>
<l>che io non rimanga in questo dubbio involto,</l>
<l>dubbio che me a me stesso fa molesto,</l>
<l>e farà sempre insin che non m'è sciolto;</l>
<l>così mai nubiloso velo infesto</l>
<l>non copra il chiaro tuo sereno volto</l>
<l>e cadan tanti tori a' tuoi altari,</l>
<l>ché dal gran Giove in giù, non abbi pari. –</l>
</lg>
<lg><l>Detto ciò, il figlio d'Alcumena tacque</l>
<l>e quel ch'Apollo rispondeva, attese;</l>
<l>tremò l'altar sì fer turbide l'acque</l>
<l>quando a lui Febo tal risposta rese:</l>
<l>tu, cui tanto ubidire a Euristeo spiacque</l>
<l>ch'altra cosa non hai che più ti pese,</l>
<l>sappi che Giove vuol che tu ubidisca</l>
<l>Euristeo e contra lui mai non ardisca.</l>
</lg>
<lg><l>Ma il guiderdon sì grande fia ed il merto</l>
<l>de le fatiche che t'imporrà questi,</l>
<l>che d'ire al ciel ti fia il camino aperto,</l>
<l>né ad altro modo mai vi giungeresti,</l>
<l>sì che poiché il ver'hai chiaro e scoperto</l>
<l>non è che più dubbio pensier t'infesti,</l>
<l>ma te ne vada a l'opre gloriose,</l>
<l>poiché Giove così nel ciel dispose.</l>
</lg>
<lg><l>E perché la vittoria agevolmente</l>
<l>aver tu possa in ogni caso duro,</l>
<l>ed i mostri, da l'orto, a l'occidente</l>
<l>vincer possi e da l'Austro al pigro Arturo</l>
<l>ti dono questo forte arco e possente</l>
<l>e questi acuti strali e ti assicuro</l>
<l>che mentre avrai questi, o il tuo tronco in mano</l>
<l>ognuno contra te s'armerà invano.</l>
</lg>
<lg><l>Qual'uom che per terren dubbioso vada,</l>
<l>se mentre cerca la spedita via</l>
<l>per sua mala ventura pur gli accada</l>
<l>che 'n qualche fosso, o'n qualche buca dia</l>
<l>maledice quel loco e quella strada,</l>
<l>e se che verso là, volto si sia,</l>
<l>e più tosto vorria non sì esser mosso</l>
<l>che vedersi caduto in fondo al fosso.</l>
</lg>
<lg><l>Tal Ercol poiché da Febo inteso ebbe</l>
<l>quel che d'intender mai non si credea,</l>
<l>di aver trovato il ver si gli rincrebbe,</l>
<l>e sì essere a Febo ito gli dolea,</l>
<l>ché tanto l'ira in lui, tanto il duol crebbe,</l>
<l>ché più che pria di grave sdegno ardea;</l>
<l>e tornò a Tebe, di tal dolor pieno</l>
<l>che l'intelletto alfin gli venne meno.</l>
</lg>
<lg><l>Spesso dicea: – Come esser puote mai</l>
<l>che mi abbia il padre in così poca stima,</l>
<l>che, perch'io viva sempre in pene e 'n guai,</l>
<l>voglia ch'Euristeo empio m'affliga e opprima?</l>
<l>Oimé, se per costui, cui sì spregiai,</l>
<l>il sommo Giove me sì poco estima,</l>
<l>nato fusse egli del gran padre mio</l>
<l>e de l'Argivo Stenelo nato io.</l>
</lg>
<lg><l>Ad Euristeo potrà Alcide ubidire,</l>
<l>e rimanere in questo opproprio vivo?</l>
<l>Oimé, ch'io voglio, oimé prima morire</l>
<l>ché mai de l'onor mio vedermi privo</l>
<l>e che mai mi si possa in faccia dire,</l>
<l>che questi a me, che bene oprar non schivo,</l>
<l>comandare ha potuto e fatto farmi</l>
<l>quel che disonor può e eterna infamia darmi.</l>
</lg>
<lg><l>Mandami a domar, Giove, i fieri mostri,</l>
<l>mandami a sostenere ogni fatica,</l>
<l>fammi passare a gli infernali chiostri,</l>
<l>a la stanza de l'ombre, a noi nemica,</l>
<l>più tosto mai ch'a dito alcun mi mostri,</l>
<l>più tosto mai, che nel mondo si dica,</l>
<l>che il tuo figliuol sia stato sì dapoco,</l>
<l>che divenuto sia d'Euristeo gioco.</l>
</lg>
<lg><l>E se ciò voglion pur l'eterne menti,</l>
<l>né voglia il padre mio mutar proposto;</l>
<l>dolor, tu che finir puo' i miei tormenti</l>
<l>e tormi de l'angoscia in che son posto,</l>
<l>fa che l'anima mia si solva in venti,</l>
<l>sì che a tiranno tal non sia sopposto,</l>
<l>che via men grave mi serà la morte,</l>
<l>che vivermi in sì dura e acerba sorte.</l>
</lg>
<lg><l>Ch'ancor che dica Febo che immortale</l>
<l>far mi debba lo star sotto costui,</l>
<l>più tosto rimaner mi vo' mortale</l>
<l>ch'esser non mi veder quel che già fui;</l>
<l>se per sì fatto mezzo, al ciel si sale,</l>
<l>voglio più tosto andare a i regni bui,</l>
<l>con fama, con onor, con chiaro pregio,</l>
<l>ch'esser primo nel ciel, con tal dispregio.</l>
</lg>
<lg><l>Vinto essendo Ercol da sì fatta ambascia,</l>
<l>prender cibo non può, né prender sonno,</l>
<l>e attende che de l'alma sua la fascia</l>
<l>rompa il dolor che fatto è di lui donno;</l>
<l>la moglie e il socer far cosa non lascia,</l>
<l>ch'atta sia a consolarlo, ma non ponno</l>
<l>con quanto sanno usare ingegno ed arte,</l>
<l>quetar del suo dolor menoma parte.</l>
</lg>
<lg><l>Qual maninconico uom che 'n rio pensiero</l>
<l>fermo si sia, sì ch'ogni cosa fugga,</l>
<l>ch'altri usi più mostrargli il meglio e il vero</l>
<l>perché il duolo e l'ambascia non lo strugga:</l>
<l>né pur si voglia torre al dolor fiero,</l>
<l>ma sempre a più dolersi egli rifugga,</l>
<l>tal l'infelice Alcide venuto era,</l>
<l>né orecchio al socer dava, o a la mugliera.</l>
</lg>
<lg><l>Scrive, signor, tra Greci Diodoro,</l>
<l>ch'or ho preso per duce in questa istoria,</l>
<l>che d'Ercole i dolor sì gravi foro,</l>
<l>che perdeo il senno in tutto e la memoria,</l>
<l>e che Giunon, sin dal celeste coro,</l>
<l>sol per aver di lui piena vittoria,</l>
<l>vedere il volse dal furor sì oppresso</l>
<l>che quanto esser ne può in uom, fusse in esso.</l>
</lg>
<lg><l>Perch'ella per certissimo si tenne,</l>
<l>che non patiria Giove che morisse</l>
<l>Ercol di doglia e però in pensier venne,</l>
<l>che 'n guisa fuor di sé medesmo uscisse</l>
<l>che per lo dolor aspro che sostenne;</l>
<l>a tal miseria e a stato tal venisse,</l>
<l>che se strazio di lui non facea a pieno,</l>
<l>in gran parte il desio saziasse almeno.</l>
</lg>
<lg><l>Dunque chiamò sdegnosa a le superne</l>
<l>parti Megera con turbata voce,</l>
<l>la qual lasciò tosto le parti inferne,</l>
<l>le parti, ove a le nere ombre nuoce:</l>
<l>vista che Giunon l'ebbe, le sue interne</l>
<l>pene le disse e il suo dolore atroce,</l>
<l>e poiché l'ebbe dette molte cose,</l>
<l>quel che volea da lei, così l'espose:</l>
</lg>
<lg><l> – Vattene a Tebe al figlio d'Alcumena,</l>
<l>il qual tanto odio, quanto ora intes'hai,</l>
<l>ch'ora sommerso in angosciosa pena</l>
<l>per soverchio dolor, ritroverai;</l>
<l>e fa che sia di tanto furor piena</l>
<l>la mente sua, quant'io sempre l'odiai</l>
<l>tal che per opra tua uccider s'avacci</l>
<l>la moglie, i figli e sé (se si può ) stracci. –</l>
</lg>
<lg><l>Tacque Giunon poi ch'ebbe questo detto</l>
<l>e attese quel che rispondea Megera,</l>
<l>la qual ira e furor tutta in aspetto</l>
<l>disse che pronta e apparecchiata ell'era</l>
<l>a dare a quel ch'ella chiedeva, effetto,</l>
<l>sì tosto che imbrunir vedrà la sera;</l>
<l>disse Giunon che 'n guisa si portasse</l>
<l>ché il rumor, sin nel cielo, a lei n'andasse.</l>
</lg>
<lg><l>Chinò la testa l'empia furia e i draghi</l>
<l>le si arricciaro sovra il capo tutti,</l>
<l>e si mostraro ad uno, ad uno vaghi</l>
<l>di destar, col velen, doglie aspre e lutti;</l>
<l>ella, perché Giunon di lei s'appaghi</l>
<l>e siano a fine i suoi desir condutti,</l>
<l>la forma più terribile s'elesse</l>
<l>che mai, per por furor, furia prendesse.</l>
</lg>
<lg><l>Terribil fu, quando Atamante assalse</l>
<l>Tisifone ed Aletto spaventosa</l>
<l>allor che contra amata irata salse;</l>
<l>e col veleno suo la fe' rabbiosa,</l>
<l>sì che di sangue sol, d'ira le calse,</l>
<l>perché fusse Lavinia a turno sposa,</l>
<l>ma l'una e l'altra pareria benigna</l>
<l>a rispetto di questa, or sì maligna.</l>
</lg>
<lg><l>L'ondeggiava su il collo e su la testa</l>
<l>un numero infinito di serpenti,</l>
<l>pallida avea la fronte, arsiccia e mesta,</l>
<l>e gli occhi cavi e più che faci ardenti,</l>
<l>la faccia tutta livida e funesta,</l>
<l>la bocca verde e qual carbone i denti,</l>
<l>e fuor mandava fiato da le labbia</l>
<l>ch'era tutto furore e tutto rabbia.</l>
</lg>
<lg><l>Ne la man destra aveva una infernale</l>
<l>face di Tasso, accesa in Flegetonte,</l>
<l>ne la manca un serpente rio e mortale</l>
<l>ch'aveva l'orror scritto ne la fronte,</l>
<l>un altro al collo, a cui non ebbe uguale</l>
<l>tutto il Cocito e tutto l'Aceronte</l>
<l>che le teneva il capo tra le mamme,</l>
<l>vibrando con tre lingue, or sangue, or fiamme.</l>
</lg>
<lg><l>Seguitavan costei l'ira e il furore,</l>
<l>quella di foco avea la faccia e questi</l>
<l>tutto sdegnoso si mostrava fuore</l>
<l>con viso acerbo e minacciosi gesti,</l>
<l>per man la pallidezza avea il timore,</l>
<l>cui seguiva il dolor con atti mesti</l>
<l>e l'invidia, del danno altrui allegra,</l>
<l>seco avea il pianto involto in vesta negra.</l>
</lg>
<lg><l>Era ne l'ora ch'a la notte il giorno</l>
<l>dà loco e tutto il nostro aer s'imbruna,</l>
<l>quando le stanze d'Ercol tocche forno</l>
<l>da costei, ch'ogni mal contra gli aduna;</l>
<l>si fece nero il vago viso adorno</l>
<l>(come fusse l'eclisse) de la luna;</l>
<l>e le stelle, che chiare erano e pure,</l>
<l>al costei comparir, si fero oscure.</l>
</lg>
<lg><l>S'era Ercole, nel duol fiero e possente,</l>
<l>(lasso dal gran travaglio) adormentato,</l>
<l>né men nel sonno avea piena la mente</l>
<l>de l'angoscia, che il cor gli avea ingombrato;</l>
<l>quando Megera, iniqua e frodolente,</l>
<l>gli si corcò come mogliera a lato,</l>
<l>e con ambe le braccia a sé lo strinse</l>
<l>e il drago, ch'avea in mano al cor gli spinse.</l>
</lg>
<lg><l>Il quale andò strisciando, a poco, a poco,</l>
<l>per ogni membro d'Ercole infelice, </l>
<l>empiendol tutto di velen, di foco,</l>
<l>da far venir dolente ogni felice</l>
<l>non che il miser, dal duol, da l'ira fioco,</l>
<l>cui cosa udir, cosa veder non lice</l>
<l>che non sia tutta affanno e tutta doglia</l>
<l>conforme al duol che di morir l'invoglia.</l>
</lg>
<lg><l>Ella la bocca piena di veneno</l>
<l>a la sua giunse e gli spirò nel petto</l>
<l>fiato, onde di furor tal restò pieno</l>
<l>che venne tutto rabbia, ira e dispetto;</l>
<l>girò la face poi come un baleno</l>
<l>per lo suol, per le mura e per lo tetto,</l>
<l>tal che dal sommo insino al pavimento,</l>
<l>ogni cosa era orrore, era spavento.</l>
</lg>
<lg><l>Dal manco lato avea pieno un vasello</l>
<l>de la schiuma mortal di Cerber rio</l>
<l>che mescolato era col tristo e fello</l>
<l>velen d'Echidna e col profondo oblio,</l>
<l>l'angoscia e il martir giunto era con quello,</l>
<l>e l'errore e il peccato e il van desio</l>
<l>ch'avea con fresco sangue insieme accolti</l>
<l>per por gli uomini in furia e fargli stolti.</l>
</lg>
<lg><l>Poiché non l'era a fare altro rimaso</l>
<l>il veneno, ch'a lato ella avea aperse</l>
<l>e versò a dosso ad Ercol tutto il vaso</l>
<l>e di quel succo ogni suo membro asperse,</l>
<l>e poscia ch'ella s'ebbe persuaso</l>
<l>che non devesse più mai riaverse</l>
<l>disse: – Giunon, compito è il tuo desire,</l>
<l>maggior furore in uom non può venire.</l>
</lg>
<lg><l>Poscia che quanto ho detto ebbe finito,</l>
<l>vittoriosa se n'andò di fuore</l>
<l>e se ne ritornò lieta a Cocito;</l>
<l>lasciati ivi però l'ira e il furore,</l>
<l>l'invidia allegra ed il timor smarrito,</l>
<l>la pallidezza, il pianto ed il dolore,</l>
<l>che 'n così strana e sì orribil pazzia</l>
<l>gli tenesser continua compagnia.</l>
</lg>
<lg><l>Ercole cominciò nel sonno istesso,</l>
<l>porre in opra il furor con vana imago:</l>
<l>ora pareagli avere un toro appresso,</l>
<l>or squarciare un leone ed ora un drago,</l>
<l>or riprendeva nel furor se stesso</l>
<l>che fusse di far danno poco vago;</l>
<l>e però quanto più sangue versasse</l>
<l>a più versarne, più non s'infiammasse.</l>
</lg>
<lg><l>La bella Aurora già ne l'oriente</l>
<l>spargea le rose, i gigli e le viole</l>
<l>e richiamava a l'opre sue la gente</l>
<l>rimenando a mortali il giorno e il sole,</l>
<l>quando il sonno lasciò d'Ercol la mente</l>
<l>come augel, che smarrito se ne vole:</l>
<l>ond'Ercol, dal furor che il premea, desto</l>
<l>via più che mai, fu a in pié levarsi presto.</l>
</lg>
<lg><l>Qual quando è acceso d'ogni intorno il foco</l>
<l>in chiusa stanza sì che non può uscire</l>
<l>il denso fumo, indi per alcun loco,</l>
<l>s'avien che l'uscio alcun vada ad aprire;</l>
<l>non dirò in poco spazio, o'n tempo poco,</l>
<l>ma in un momento in quanto occhio si gire</l>
<l>con furor tale il fumo indi trabocca</l>
<l>che se ne sente empir gli occhi e la bocca.</l>
</lg>
<lg><l>Tal Ercol desto, poich'en giro volse</l>
<l>gli occhi, il furor che ne la stanza sparse</l>
<l>con la face Megera in core accolse,</l>
<l>sì che d'ira maggior di subito arse,</l>
<l>e al mal'oprar tutte le forze volse,</l>
<l>com'uom, ch'al mal tutto sentì infiammarse,</l>
<l>e fe' cose sì strane e così orrende</l>
<l>che mettono anco orrore a chi le intende.</l>
</lg>
<lg><l>In man prese gli strali e il valido arco</l>
<l>che gli aveva, a Parnaso, Apollo dato</l>
<l>e 'n men che non l'ho detto, l'ebbe carco,</l>
<l>e saettò la stanza in ogni lato;</l>
<l>poi prese de la mazza il grave incarco</l>
<l>e contra il muro e il pavimento irato</l>
<l>cominciò come chi vuol far vendetta</l>
<l>a ferirlo, qual dianzi di saetta.</l>
</lg>
<lg><l>Ché guardatosi a torno e non veggendo</l>
<l>le fiere cui credea aver dato morte</l>
<l>mentre dormiva, con un grido orrendo</l>
<l>disse: – Ove son le bestie da me morte?</l>
<l>Io son rubato per quel ch'io comprendo</l>
<l>da le genti che stanno in questa corte,</l>
<l>ma ne farò (s'io vivo) straccio tanto</l>
<l>che non si darà alcun del furto vanto. –</l>
</lg>
<lg><l>Megara, la infelice, ch'avea volto</l>
<l>tutto il pensiero al suo consorte afflitto,</l>
<l>udito il grido che la offese molto,</l>
<l>ratta a lui se n'andò per camin dritto,</l>
<l>ma così tosto che gli vide il volto,</l>
<l>nel quale era il furor vivo descritto:</l>
<l>gli si tolse d'orror piena, dinanzi,</l>
<l>e andò a la stanza ond'era uscita dianzi.</l>
</lg>
<lg><l>Qual pura verginella che da l'erba</l>
<l>vada sciegliendo fior per la foresta,</l>
<l>se mentre va de i colti fior superba</l>
<l>ed il campo, col pié vago, calpesta,</l>
<l>vede serpe apparir cruda ed acerba</l>
<l>a fuggire indi più che il vento e presta;</l>
<l>tal Megara, temendo de la morte,</l>
<l>si dié ratta a fuggir dal suo consorte.</l>
</lg>
<lg><l>Ma mal si fugge quel che il ciel destina,</l>
<l>quando l'influsso rio ci è così appresso</l>
<l>ch'al nostro male allor così ne inclina,</l>
<l>ché non può mortal forza opporsi ad esso;</l>
<l>quindi non giovò punto a la meschina,</l>
<l>visto il furore, ond'Ercole era oppresso,</l>
<l>da lui fuggirsi, per torsi a la dura</l>
<l>morte che l'apportava ria ventura.</l>
</lg>
<lg><l>Qual veltro che seguito abbia la damma,</l>
<l>per lungo spazio in uno erboso piano</l>
<l>ch'a seguitarla tanto più s'infiamma,</l>
<l>quanto si vede più seguirla invano;</l>
<l>né prima del desio spegne la fiamma</l>
<l>con cui la va seguendo a mano, a mano,</l>
<l>che la conduce al loco, ove i figli ave</l>
<l>ed a loro ed a lei dà morte grave.</l>
</lg>
<lg><l>Tal Ercole infelice la sua moglie,</l>
<l>la moglie che l'avea più che sé caro,</l>
<l>seguì pieno di crude e acerbe voglie</l>
<l>e a la sua stanza insieme ambi arrivaro;</l>
<l>Megara in braccio ambi i suoi figli accoglie</l>
<l>e cerca fare a lor di sé riparo</l>
<l>contra il crudele e forsennato padre,</l>
<l>ch'i figli non conosce, né la madre.</l>
</lg>
<lg><l>Tosto ch'Ercol ciò vide irato e fiero</l>
<l>a gridar cominciò: – Dammi la preda,</l>
<l>dammi la preda mia, ch'io la ti chero,</l>
<l>che lacerata a mia voglia la veda,</l>
<l>dalami ti dico io, né far pensiero</l>
<l>ch'altri io voglia giamai che la posseda. –</l>
<l>E ciò dicendo, in tanto orror la involse,</l>
<l>ch'a la moglie infelice ogni ardir tolse.</l>
</lg>
<lg><l>E le caddero i figli da le braccia,</l>
<l>i quai le man porgeano al padre crudo,</l>
<l>al padre a cui la moglie i piedi abbraccia,</l>
<l>facendo a i figli di se stessa, scudo,</l>
<l>e chiede, lagrimando, che gli piaccia</l>
<l>non esser sì d'ogni pietade nudo</l>
<l>ch'ad una cruda fiera sì si assembri</l>
<l>ch'i miseri fanciulli e squarci e smembri.</l>
</lg>
<lg><l>Ercol, che non più cura le preghiere,</l>
<l>che curi l'onde impetuose il lito,</l>
<l>l'arco scarca ed un figlio de' suoi fere</l>
<l>che carpon, dentro l'uscio, era fuggito:</l>
<l>l'altro, poiché pietà non spera avere,</l>
<l>in braccio a la sua madre se n'era ito,</l>
<l>per gli piedi piglia egli e il ruota a un sasso</l>
<l>in guisa che riman di vita casso.</l>
</lg>
<lg><l>Qual leon che lontana da gli armenti</l>
<l>la giuvenca trovata abbia ed il figlio,</l>
<l>poiché de l'un sì ha insanguinati i denti,</l>
<l>per ucciderla a l'altra dà di piglio;</l>
<l>tal Ercol, poiché i duo figli ebbe spenti,</l>
<l>del sangue de la madre fe' vermiglio</l>
<l>il tronco, ond'egli la percosse in guisa,</l>
<l>ch'appresso i figli suoi rimase uccisa.</l>
</lg>
<lg><l>Morti ambi i figli e morta la mogliera,</l>
<l>Ercol del sangue lor bagnato e brutto,</l>
<l>a gridar cominciò: – Morta è la fiera</l>
<l>che mi avea tolto de la caccia il frutto!</l>
<l>A te, Giunon, si deve questa altiera</l>
<l>spoglia e si deve questo acquisto tutto. –</l>
<l>E detto ciò levò il capo dal collo</l>
<l>a la mogliera e verso il ciel gittollo.</l>
</lg>
<lg><l>E poscia vi gittò le braccia e i piedi</l>
<l>e tutto il corpo suo di parte, in parte</l>
<l>gridando tuttavia: – Giunon, tu vedi</l>
<l>qual de la caccia mia ti faccio parte.</l>
<l>Fe' il medesmo d'i figli e disse: – Chiedi,</l>
<l>se vuoi forse, ch'io vada in altra parte</l>
<l>a far rapina di qualch'aspra belva</l>
<l>che pasca in monte, in bosco, in prato, o'n selva.</l>
</lg>
<lg><l>E detto ciò si girò tutto in volta,</l>
<l>preso a due mani il suo nodoso legno,</l>
<l>con quel valor, con quella forza molta</l>
<l>che non puote asseguir lingua, né ingegno,</l>
<l>nel muro e ne le travi de la stolta</l>
<l>sua mente, ovunque già lasciava segno,</l>
<l>e atterrando colonne e porte insieme,</l>
<l>credea di condur fiere a l'ore streme.</l>
</lg>
<lg><l>A l'orror, al furore, a l'ira grande,</l>
<l>al gridar de la moglie e de i duo figli,</l>
<l>quei de la corte, per diverse bande,</l>
<l>vengon contra Ercol perché non scompigli</l>
<l>ognuno, e ognuno a l'orco rio non mande,</l>
<l>ma le voglie ciascun cangiò e i consigli,</l>
<l>tosto che vide quell'orribil volto,</l>
<l>nel qual tutto l'orror si vedea accolto.</l>
</lg>
<lg><l>Come talor la plebe ignobile esce</l>
<l>e sen va, ove fier toro altri ave in caccia,</l>
<l>se il toro in guisa la battaglia mesce</l>
<l>che i cacciator fuggire e i cani faccia,</l>
<l>e cerchi anch'egli uscire a ognuno incresce,</l>
<l>ivi trovarsi e si smarrisce in faccia,</l>
<l>e si veggon qua e là le genti sparse</l>
<l>che da empito sì fier cercan salvarse.</l>
</lg>
<lg><l>Così allora il furor d'Ercol paura</l>
<l>mise a ciascun (quantunque forte) in petto</l>
<l>e per la più spedita e più sicura</l>
<l>strada si cercò tor dal suo cospetto:</l>
<l>Creonte sol, che più viver non cura,</l>
<l>ch'a se stesso venuto era in dispetto</l>
<l>per la desperazion fatto sicuro,</l>
<l>d'Ercol non teme il viso, orrido e oscuro.</l>
</lg>
<lg><l>Ché tosto che il meschin la figlia vide</l>
<l>morta e morti i nipoti anco con lei,</l>
<l>deliberò finir per man d'Alcide,</l>
<l>l'infinito dolore e i giorni rei,</l>
<l>e però andò a le sue mani omicide</l>
<l>e disse: – Tu ch'a uccidere i tuoi sei</l>
<l>sì pronto, fa sentir la tua fierezza</l>
<l>a l'ostinata mia trista vecchiezza.</l>
</lg>
<lg><l>E poscia che veduto ho, con questi occhi,</l>
<l>l'orribile spettacolo e crudele,</l>
<l>di grazia tal di me pietà ti tocchi</l>
<l>ché vegga il fin de le mie gran querele;</l>
<l>deh fa che quel furore in me trabocchi</l>
<l>con cui mort'hai la tua moglie fedele</l>
<l>e morti que' figliuoli, oimé infelice</l>
<l>che svelto m'hanno il cor da la radice.</l>
</lg>
<lg><l>Versava un mar di lagrime Creonte,</l>
<l>mentre ad Ercol dicea queste parole:</l>
<l>egli con furiosa irata fronte,</l>
<l>non pur de le sue angoscie non si duole,</l>
<l>ma con un colpo da spezzare un monte,</l>
<l>il suocero infelice uccider vuole</l>
<l>ad alta voce verso il ciel gridando:</l>
<l>"Questa fiera, Giunone, anco a te mando".</l>
</lg>
<lg><l>Ma come impetuoso e fuor di senso,</l>
<l>no il socer, ma il vicin muro percosse</l>
<l>e colpo tal venne dal braccio immenso,</l>
<l>ch'a un fulmine infiammato assimigliosse;</l>
<l>se giungeva Creonie a pieno, i'penso</l>
<l>che gli fiaccava i nervi e rompea l'osse,</l>
<l>ma il sommo Giove, con pietoso ciglio,</l>
<l>mirato aveva già, dal cielo, il figlio.</l>
</lg>
<lg><l>Né volea che de' suoi fesse più strazio</l>
<l>ma che a gli officii primi egli tornasse</l>
<l>ed il senno, di cui per sì gran spazio,</l>
<l>stato era privo, a pieno ricovrasse;</l>
<l>e per questo non fece il furor sazio</l>
<l>verso Creonte e fu mestier ch'andasse</l>
<l>vano il colpo ch'avea contra lui volto</l>
<l>con immenso valor, con furor molto.</l>
</lg>
<lg><l>Scender dunque dal ciel fe' il gran motore</l>
<l>Pallade che di lui cura tenea,</l>
<l>che dolce sonno gli spirò nel core,</l>
<l>nel cor che rabbia immensa gli premea:</l>
<l>e poi l'asperse di nettarco umore</l>
<l>con cui'l venen lavò, del qual la rea</l>
<l>furia l'aveva in ogni parte tinto,</l>
<l>onde, desto che fu, il furor fu estinto.</l>
</lg>
<lg><l>Come uomo al quale occorra a l'improviso</l>
<l>cosa d'orrore e di pietade piena,</l>
<l>si stupisce e si turba tutto in viso,</l>
<l>ove la fronte avea prima serena,</l>
<l>così sendo il furor da lui diviso,</l>
<l>se ne rimane il figlio d'Alcumena,</l>
<l>visti i figliuoli morti e la mogliera</l>
<l>che sì fedele e sì amorevol gli era.</l>
</lg>
<lg><l>Maraviglioso stavasi e sospeso,</l>
<l>pien di dolor, pien d'incredibil cura,</l>
<l>né si poteva imaginar chi offeso</l>
<l>l'avesse, così fuor d'ogni misura,</l>
<l>mentre il vero da lui non è compreso,</l>
<l>mentre saper la verità procura,</l>
<l>vinto dal gran dolor che l'alma gli ange,</l>
<l>il miser del suo mal sospira e piange.</l>
</lg>
<lg><l>E vistosi Creonte inanzi mesto,</l>
<l>pien d'immenso dolor, d'acerbo affanno:</l>
<l>Deh – disse – suocer mio che caso è questo,</l>
<l>per cui tu sei sì tristo, io sì m'affanno?</l>
<l>Dimmi, ti prego, che di sì funesto,</l>
<l>di così grave e lagrimoso danno,</l>
<l>tal vendetta farò che serà in parte</l>
<l>consolato il dolor che il cor mi parte. –</l>
</lg>
<lg><l>Lagrimava e taceva il vecchio afflitto</l>
<l>che gli tenea il dolor chiusa la voce;</l>
<l>insta Ercol purché da lui gli sia ditto</l>
<l>qual sia stato l'autor del caso atroce.</l>
<l>Creonte disse alfin: – Di qual despitto</l>
<l>serai tu pieno e degno, di qual croce</l>
<l>parratti d'esser, quando intenderai</l>
<l>la misera cagion de' nostri guai.</l>
</lg>
<lg><l>Vendetta far di questi morti vuoi</l>
<l>contra te stesso far la ti conviene,</l>
<l>da la tua man son stati uccisi i tuoi,</l>
<l>ed hai me e te sol posto in queste pene!</l>
<l>Come conobbe avere uccisi i suoi</l>
<l>Ercole e che da lui tutto il mal viene,</l>
<l>se nol soccorea Pallade, tornava</l>
<l>al furor primo e come folle andava.</l>
</lg>
<lg><l>Rimase per un'ora intiera muto,</l>
<l>sì grave fu l'ambascia e sì possente;</l>
<l>Giunon, che non avria giamai creduto</l>
<l>che gli devesse ritornar la mente,</l>
<l>vistolo saggio e vistolo caduto</l>
<l>nel duolo, ove sì grave angoscia sente,</l>
<l>non volse rimaner di tormentarlo</l>
<l>e quanto più poté, dolente farlo.</l>
</lg>
<lg><l>Ché vistol che poria far resistenza</l>
<l>tale al dolor che non verria più stolto,</l>
<l>la vergogna mandò e la penitenza</l>
<l>che il tenessero in nova angoscia involto;</l>
<l>faceva quella ch'essendo in presenza</l>
<l>del suocer non ardiva alzare il volto,</l>
<l>questa, con la sua ferza, sì il premeva</l>
<l>ché di trovarsi vivo gli doleva.</l>
</lg>
<lg><l>Fiamma d'onor che l'incendeva tutto,</l>
<l>gli tenea la vergogna al core intorno</l>
<l>ed il teneva in angoscioso lutto</l>
<l>quell'altra che facea con lui soggiorno;</l>
<l>ond'era l'infelice a tal ridutto</l>
<l>dal dolor grave e da l'acerbo scorno,</l>
<l>che per fuggir la sua ambascia infinita,</l>
<l>veder bramava il fin de la sua vita.</l>
</lg>
<lg><l>E stato sovra sé un pezzo: – Col sangue</l>
<l>mio – disse – laverò questa vergogna</l>
<l>de i figli miei, de la mia moglie essangue,</l>
<l>contra me far vendetta, or mi bisogna.</l>
<l>E mentre fuor d'ogni misura, langue,</l>
<l>mentre la morte per suo bene, agogna,</l>
<l>ad un acuto stral diede di piglio,</l>
<l>che bagnato del sangue era del figlio.</l>
</lg>
<lg><l>E fermo di morir verso il suo petto</l>
<l>drizzò la punta del sanguigno strale.</l>
<l>Giunone, che di ciò prndea diletto,</l>
<l>acciò che fusse quel colpo mortale</l>
<l>spinse con la sua man lo stral, ma effetto</l>
<l>non ebbe il colpo, perché l'immortale</l>
<l>padre fe' che Minerva oppose al crudo</l>
<l>ferro, invisibilmente, il forte scudo.</l>
</lg>
<lg><l>E fe' ch'ella, in quel tempo, anco la doglia</l>
<l>al misero Creonte del cor tolse,</l>
<l>onde così cangiò pensiero e voglia,</l>
<l>che a consolare il genero si volse,</l>
<l>dicendo che sciocchezza è ch'egli voglia</l>
<l>del furor che Giunone in lui raccolse,</l>
<l>dare a sé pena, ma che incolpar debbe,</l>
<l>la dea, che contra lui tanta forza ebbe.</l>
</lg>
<lg><l>E che, come ha ciò fatto, ch'egli fine</l>
<l>ha posto al duol, ben ch'i suoi morti veggia,</l>
<l>cost'anco egli far dee, ch'a le divine</l>
<l>forze l'uman valor non si pareggia,</l>
<l>e ch'uopo è che si pieghi a le ruine</l>
<l>colui, che il cielo a le ruine piega;</l>
<l>però che poiché il nostro arbitrio è avinto,</l>
<l>forza è che vada l'uom là, ove egli è spinto.</l>
</lg>
<lg><l>E che, tra tutte le vittorie grandi,</l>
<l>ch'egli, mentre vivrà, possa unqua avere,</l>
<l>nessuna fia che più pregiato il mandi,</l>
<l>o il faccia più d'onor degno parere</l>
<l>che il veder ch'egli a se stesso comandi,</l>
<l>ed abbia sé medesmo in suo potere,</l>
<l>sì che non possa far Giunone ria,</l>
<l>che, qual prima di sé donno non sia.</l>
</lg>
<lg><l>E gli soggiunse che d'Ercol bisogno</l>
<l>or gli era, per levare Ercol di pena,</l>
<l>dicendo: – Io che son vecchio, mi vergogno,</l>
<l>che sia in te il duol, ch'a lamentar ti mena</l>
<l>e mi par che sia quasi come un sogno,</l>
<l>che per far de l'error vendetta piena,</l>
<l>cerchi sottrarti al duol con cruda morte,</l>
<l>cosa che mai non fu d'uom saggio e forte.</l>
</lg>
<lg><l>Dunque, perché tu quel che sei ti resti</l>
<l>e si veggia che sei di divin seme,</l>
<l>pon fine al duolo ed a i lamenti mesti,</l>
<l>che 'n van quell'uom si duole, invano geme,</l>
<l>cui il lagrimar profitto alcun non presti</l>
<l>e sciocco è chi esce fuor sì d'ogni speme,</l>
<l>e ponga il viver suo così in non cale,</l>
<l>che cerchi di morir, per minor male.</l>
</lg>
<lg><l>Mentre la figlia de l'eterno Giove</l>
<l>fa ch'ad Ercol così dice Creonte,</l>
<l>Ercol maraviglioso sta, né move</l>
<l>piede più, o man che s'egli fusse un monte,</l>
<l>né si può imaginare o come, od ove</l>
<l>il socer suo, dopo sì crudeli onte,</l>
<l>si fia così acquetato, che il conforti,</l>
<l>Megara avendo inanzi e i figli morti.</l>
</lg>
<lg><l>Poscia, dopo un pensier lungo, rispose</l>
<l>veggio ch'altra potenza, che mortale,</l>
<l>questa tranquillità nel cor ti pose,</l>
<l>perché ancor non squarciassi il mio mortale,</l>
<l>che se non operassero nascose</l>
<l>virtuti, i'veggio la mia colpa tale</l>
<l>che non pur confortar non mi devresti,</l>
<l>ma dolerti, che vivo mi vedesti.</l>
</lg>
<lg><l>Poi dunque ch'a maggior opra mi serba</l>
<l>qualche gran deitade e perciò vuole</l>
<l>che tregua, i'faccia con la doglia acerba,</l>
<l>fare ciò che può fare uom che si duole</l>
<l>per caso estremo, bene la superba</l>
<l>matrigna mia, che pure il mio cor cole,</l>
<l>prego ch'ogn'or mi s'è mostra nemica,</l>
<l>mi sia men dura almen, senon amica.</l>
</lg>
<lg><l>Detto ciò fer l'essequie apparecchiare</l>
<l>a i morti corpi e sepelirgli insieme,</l>
<l>con tutto quell'onor che si suol fare</l>
<l>a signor, che sia giunto a l'ore estreme;</l>
<l>poscia Ercol fermo di volere andare</l>
<l>al tiranno crudel che così il preme,</l>
<l>fe' dopo tanto duol, legge a se stesso,</l>
<l>come vi fia ne l'altro canto espresso.</l></lg></div1>

<div1><head>IX</head>

<lg><l>Spesso, invitto signor, l'invidia face,</l>
<l>quando il veleno, ad altrui danno, adopra,</l>
<l>ché mentre turbar cerca l'altrui pace,</l>
<l>mentre ella a nuocer pon l'ingegno in opra,</l>
<l>egli risplenda, come ardente face,</l>
<l>che più d'ogn'altra, lucida si scopra</l>
<l>e avien che mentre ad altri il mal procaccia,</l>
<l>con vergogna, alfin vinta, se ne giaccia.</l>
</lg>
<lg><l>Questo si vide già nel vostro padre,</l>
<l>in quel tempo ch'ardea l'Italia tutta,</l>
<l>per lo fiero furor, per le voglie adre</l>
<l>di questa fiera venenosa e brutta,</l>
<l>la quale armò tante nemiche squadre,</l>
<l>per veder la città con lui distrutta,</l>
<l>ma danno sempre ella e vergognosa n'ebbe,</l>
<l>e il signor vostro padre in pregio crebbe.</l>
</lg>
<lg><l>Perch'egli questa venenosa serpe</l>
<l>presse così, sprezzando la sua rabbia,</l>
<l>che materia di Clio degna e d'Euterpe</l>
<l>diede ad ogni scrittor che desir abbia</l>
<l>di celebrar chi il mal del mondo sterpe</l>
<l>ed al maligno fa morder le labbia</l>
<l>perch'egli, armato di virtute vera,</l>
<l>trionfò a pien di questa iniqua fiera.</l>
</lg>
<lg><l>Com'anco trionfò nel tempo antico,</l>
<l>Ercole de l'invidia di Giunone,</l>
<l>ché quanto ella più l'ebbe per nemico,</l>
<l>quanto gli apparecchiò più aspra tenzone,</l>
<l>tanto egli di virtù sempre più amico</l>
<l>si scoperse, qual oro al paragone,</l>
<l>mostrando alfin, con l'animo feroce,</l>
<l>che nulla invidia, od odio a virtù nuoce.</l>
</lg>
<lg><l>Ne l'altro canto i'dissi che lo sdegno</l>
<l>d'Alcide, per vedersi esser soggetto,</l>
<l>a chi stato seria a lui servo indegno,</l>
<l>gli aveva il senno fuor tratto del petto,</l>
<l>e che se di furor dato avea segno,</l>
<l>ricovrato avea al fine l'intelletto,</l>
<l>e che poi ch'ebbe a la sua mente requie,</l>
<l>a i morti fece far solenni essequie.</l>
</lg>
<lg><l>Or poiché venne il gran dolor sì lieve,</l>
<l>ch'Ercole ricovrò le forze sue,</l>
<l>Giunon, che vuol che tuttavia l'aggreve</l>
<l>novella doglia, qui lenta non fue,</l>
<l>e fe' ch'Euristeo una ambasciata greve</l>
<l>e minacciosa aggiunse a l'altre due:</l>
<l>che fu che s'a lui ratto non andasse</l>
<l>gli farebbe veder quanto egli errasse.</l>
</lg>
<lg><l>Come animoso e nobile corsiero</l>
<l>prima si scuopre disdegnoso al morso,</l>
<l>e si dimostra sì turbato e fiero</l>
<l>che non si vuol sentir sella su il dorso;</l>
<l>ma, domo, si soppone al cavaliero</l>
<l>e a voglia sua si ferma e move al corso,</l>
<l>così fe' verso il duro Euristeo Alcide,</l>
<l>poscia che il suo destin tal esser vide.</l>
</lg>
<lg><l>Fatto dunque demesso e tutto umano,</l>
<l>lasciata Tebe e detto a ognuno a Dio,</l>
<l>se n'andò ad Argo e 'n atto umile e piano,</l>
<l>si offerse a quel tiranno iniquo e rio;</l>
<l>si vide allor quel che fa un uom villano</l>
<l>cui non tocchi unqua il cor nobil desio,</l>
<l>quando cieca fortuna in alto il pone</l>
<l>e un generoso spirto a lui soppone.</l>
</lg>
<lg><l>Come si sta picciol fanciullo umile,</l>
<l>se con la ferza il padre suo il minaccia</l>
<l>così Ercol, s'è ben più d'ognun virile,</l>
<l>tolera di costui l'aspra minaccia;</l>
<l>quegli, di cor, via più d'ogn'altro, vile,</l>
<l>mira Ercol pur con orgogliosa faccia</l>
<l>come suol fare uom da fortuna alzato</l>
<l>da la fece del vulgo a eccelso stato.</l>
</lg>
<lg><l>Poi ch'ebbe, contort'occhio, acerbamente</l>
<l>mirato Euristeo il gran figlio di Giove,</l>
<l>a Nemea: – Va – gli disse – immantinente,</l>
<l>ove dì e notte un gran leon si move</l>
<l>e con l'unghia ognun straccia sì e col dente,</l>
<l>ché pur non vi è, chi contra lui si prove,</l>
<l>ma che sia ardito di mirarlo fiso,</l>
<l>né d'indi ti partir che l'abbi ucciso.</l>
</lg>
<lg><l>E questo detto a lui volta le spalle,</l>
<l>come vederlo in viso gli dispiaccia:</l>
<l>Ercol si parte e per spedito calle</l>
<l>va a ritrovar del fier leon la traccia</l>
<l>e col tronco (il cui colpo mai non falle,</l>
<l>ma tutto quel che trova e rompe e schiaccia)</l>
<l>e con gli strali, tor pensa di terra</l>
<l>la fiera ch'a Nemei fa sì aspra guerra.</l>
</lg>
<lg><l>Tosto ch'udì la misera Alcumena,</l>
<l>ch'a pericol sì grande Ercole andava,</l>
<l>sì grave duol sentì, sì grave pena</l>
<l>che né pace, né requie ritrovava;</l>
<l>e da gli occhi spargea, con larga vena,</l>
<l>un rio di pianto e ovunque ella mirava,</l>
<l>veder pareale che l'empia Giunone</l>
<l>desse Ercole a stracciare al fier leone.</l>
</lg>
<lg><l>Come chi è in grave ed orribil periglio</l>
<l>d'aspettar d'ora, in ora agro martire,</l>
<l>e quanto in opra più pone il consiglio,</l>
<l>tanto il vede più vano riuscire,</l>
<l>sen va, con mesto e con dolente ciglio,</l>
<l>(per veder se il pericol può fuggire)</l>
<l>a i tempi e porge a Dio preghi devoti,</l>
<l>offerendo a gli altari incensi e voti.</l>
</lg>
<lg><l>Così ella, col cor pien d'amare punte,</l>
<l>al tempio di Minerva andò dolente</l>
<l>e ginocchioni, con le mani giunte,</l>
<l>così le disse, lagrimosamente:</l>
<l> – O santa dea, per cui già fur consunte</l>
<l>le angoscie, ond'era io oppressa acerbamente,</l>
<l>se ponno, appo te nulla, i giusti preghi,</l>
<l>ti prego che il tuo aiuto or non mi neghi.</l>
</lg>
<lg><l>Se, quando fui così senza giudicio,</l>
<l>(che toltolo mi avea tutto la tema)</l>
<l>esposi il figlio a l'ultimo supplicio,</l>
<l>liberasti me e lui da pena estrema,</l>
<l>prego che ti piaccia anco darmi indicio</l>
<l>ch'or tal del figlio mio cura ti prema,</l>
<l>che scarsa non gli sii del tuo soccorso,</l>
<l>che senza te gli è ogn'altro aiuto scorso.</l>
</lg>
<lg><l>E, se può in te pietà, quanto ella deve,</l>
<l>se puoi quel che poter suoli, appo il padre,</l>
<l>pregal, ti prego, ch'ei più non aggreve</l>
<l>questa infelice e dolorosa madre</l>
<l>e non consenta che 'n vita sì greve</l>
<l>mi tengan sempre acerbe doglie ed adre,</l>
<l>per questo figlio mio, per cui devrei</l>
<l>viver tutti felici i giorni miei.</l>
</lg>
<lg><l>Né altro che ben sperar devea giamai,</l>
<l>sapendo che di Giove egli era nato,</l>
<l>ma se 'n van di aver ben m'imaginai,</l>
<l>fe' ne fa il mio dolore ismisurato,</l>
<l>oimé, se viver debbo sempre in guai;</l>
<l>s'esser Giove mi dee sempre sì ingrato,</l>
<l>quanto (oimé )male aventurata fui,</l>
<l>quando ei meco si giunse ed io con lui! –</l>
</lg>
<lg><l>Così la strinse la gran doglia atroce,</l>
<l>mentre queste parole ultime disse</l>
<l>che men le venne il fiato e men la voce,</l>
<l>e poco vi mancò che non morisse;</l>
<l>ma fu la dea ad aitarla sì veloce</l>
<l>con la speranza che nel cor le fisse</l>
<l>che l'anima smarrita che le venne</l>
<l>sino a le labbra, a lei congiunta tenne.</l>
</lg>
<lg><l>Qual si vede talora ardente lume,</l>
<l>cui manchi il nutrimento del licore,</l>
<l>venuto a tal che par che non allume,</l>
<l>come dianzi facea, col suo splendore,</l>
<l>se prima, ch'egli in tutto si consume,</l>
<l>alimento gli vien, pigliar vigore,</l>
<l>tale avenne a la donna lagrimosa,</l>
<l>Pallade vista verso lei pietosa.</l>
</lg>
<lg><l>Le die speme la dea che 'n poco d'ora,</l>
<l>Ercole uccideria la cruda fiera,</l>
<l>in guisa, ch'ove era dolente allora,</l>
<l>se n'anderia de la vittoria altiera,</l>
<l>ma non l'uscì però sì del cor fora</l>
<l>il fier timor, nel quale ella posta era,</l>
<l>che ne la speme, molto non temesse,</l>
<l>che il figlio quel leon non uccidesse.</l>
</lg>
<lg><l>Com'uom che sovrastar si vegga cosa,</l>
<l>di pericolo piena e di paura,</l>
<l>che non si queta mai, non si riposa,</l>
<l>e roso è sempre da continua cura,</l>
<l>se ben talor, ne la doglia angosciosa,</l>
<l>amorevol conforto l'assicura,</l>
<l>sì che si scemi in lui la gran temenza,</l>
<l>non ne riman però del tutto senza.</l>
</lg>
<lg><l>Così allora a la misera, infelice</l>
<l>non fu tutto il dolor del petto tolto,</l>
<l>Pallade, ch'era d'Ercole fautrice,</l>
<l>cui d'Alcumena il duol premeva molto,</l>
<l>bramosa questa e quel veder felice,</l>
<l>al ben d'entrambi avendo il pensier volto,</l>
<l>a ritrovare il padre i passi mosse,</l>
<l>per veder qual di lui la mente fosse.</l>
</lg>
<lg><l>E se forse il trovava che volesse</l>
<l>ch'egli restasse ne i perigli sempre,</l>
<l>porgergli tanti preghi che il facesse</l>
<l>venir verso ambidui, di miglior tempre;</l>
<l>Giove, ch'avea nel cor le cure impresse</l>
<l>del figliuolo e vedea come distempre</l>
<l>ogni suo ben Giunone, si dolea,</l>
<l>che il nascimento suo scoperto avea.</l>
</lg>
<lg><l>Onde, ridutto in solitaria parte,</l>
<l>come suol far chi seco si consiglia,</l>
<l>in parte si dolea seco ed in parte</l>
<l>rimanea tutto pien di maraviglia,</l>
<l>come Giunon cercasse, con tant'arte</l>
<l>la morte d'Ercole;intanto la figlia</l>
<l>vide venire inanzi al suo cospetto,</l>
<l>conturbata e dolente ne l'aspetto.</l>
</lg>
<lg><l>Pallade, poi ch'ebbe impetrata udienza,</l>
<l>cominciò a dir: – Tu che con ferme leggi,</l>
<l>con giustizia infinita e con clemenza,</l>
<l>le cose umane e le divine reggi,</l>
<l>s'immobile è la tua immortal sentenza,</l>
<l>e fermo è tutto quel che fare eleggi,</l>
<l>qual cagione è che sì mutar ti faccia,</l>
<l>che quel che già ti piacque, or ti dispiaccia?</l>
</lg>
<lg><l>Deh quale errore ha contra te commesso</l>
<l>Ercol, ch'or non ti sia, come pria, caro?</l>
<l>E di quel che m'hai già per lui promesso,</l>
<l>né debba divenire or così avaro,</l>
<l>che consenta che sempre egli sia oppresso</l>
<l>da una voglia crudel, da un sdegno amaro,</l>
<l>e che il destin a così cruda sorte,</l>
<l>che sempre vada a rischio de la morte.</l>
</lg>
<lg><l>Chi piena è d'ingiusta ira, ha ciò che vuole,</l>
<l>e tanto oltre si è esteso il suo furore</l>
<l>che il padre ha dato morte a la sua prole,</l>
<l>e a la moglie che gli era anima e core,</l>
<l>e chi del tuo figliuolo ogni ben vuole,</l>
<l>ed ave un sol conforto nel dolore,</l>
<l>che tu la debba consolare alquanto,</l>
<l>sempre si vive in angoscioso pianto.</l>
</lg>
<lg><l>Stran guiderdon (per vero dire) a quella</l>
<l>cortesia, con la qual già ti si diede,</l>
<l>e ti si fece ubidiente ancella,</l>
<l>a le promesse tue dando gran fede;</l>
<l>però, se merta il figlio e se mert'ella</l>
<l>che usi verso ambi lor qualche mercede,</l>
<l>non far, che del passato male il fine</l>
<l>principio sia sempre a maggior ruine.</l>
</lg>
<lg><l>Né lasciar che si muti quel decreto</l>
<l>per cui solevi dir che tra gli dei</l>
<l>il tuo figliuolo e mio fratello lieto</l>
<l>(come dicevole è )mi goderei,</l>
<l>il ch'esser puote mal, se sì inquieto</l>
<l>dee guerra avere ognor con mostri rei,</l>
<l>e perciò abbia un tiranno ad ubidire</l>
<l>che, per tuo onore, a lui devria servire. –</l>
</lg>
<lg><l>Pallade tacque, poi ch'ebbe ciò detto,</l>
<l>e quel che Giove rispondesse, attese:</l>
<l>baciolla il padre e, aprendo il suo concetto,</l>
<l>cotal risposta a la figliuola rese:</l>
<l> – Non dei pensar che non abbiano effetto</l>
<l>le cose che la mia mente comprese</l>
<l>allora, che ti dissi, che seria</l>
<l>Ercol nel cielo e immortal pregio avria.</l>
</lg>
<lg><l>Perché questo così fermo rimane,</l>
<l>come ferm'è, che tu di me sei nata,</l>
<l>e per questo mutar, seranno vane</l>
<l>le forze di Giunon, d'ira infiammata;</l>
<l>ma insin che vivo in terra, Ercol rimane</l>
<l>ne la spoglia che gli ha la madre data,</l>
<l>mestiero gli è che si travagli e sudi,</l>
<l>contra i tiranni e contra i mostri crudi.</l>
</lg>
<lg><l>De'quali non fia alcun, che tanto vaglia,</l>
<l>che non debba da lui rimaner vinto,</l>
<l>e, quanto fia più orribil la battaglia,</l>
<l>tanto serà di maggior pregio cinto;</l>
<l>e però, se Giunon bene il travaglia</l>
<l>sol per vederlo, da fier mostri, estinto,</l>
<l>e s'ubidir dee ad uom di lui minore,</l>
<l>tutto è per più sua gloria e più suo onore.</l>
</lg>
<lg><l>Ché si ponno donare in cielo i pregi,</l>
<l>come donar si ponno in terra i regni,</l>
<l>ma quei che gli hanno per gli fatti egregi,</l>
<l>di avergli si dimostran via più degni;</l>
<l>però perch'Ercol molto più si pregi,</l>
<l>ed ad altri, come il ciel si acquisti, insegni,</l>
<l>e disposto che scudi e si affatiche,</l>
<l>e il ciel sia premio de le sue fatiche.</l>
</lg>
<lg><l>E allor gli fia, chi l'odia or sì benigna,</l>
<l>così a giovargli fia meco concorde,</l>
<l>ch'ove ora gliele vedi aspra matrigna,</l>
<l>e sempre a tutti i miei pensier discorde,</l>
<l>più non gliele vedrai cruda, o maligna,</l>
<l>(cosa ch'io vo' ch'allor tu ti ricorde);</l>
<l>ma, mutando le crude in miti voglie,</l>
<l>Ebe, sua figlia, gli darà per moglie.</l>
</lg>
<lg><l>Così vedrai che la virtute altrui,</l>
<l>che con perseveranza arrivi al fine,</l>
<l>conduce anima umana al ciel tra nui,</l>
<l>e le fa luoco aver fra le divine,</l>
<l>sì come il vizio manda a i regni bui,</l>
<l>chi, per lui, dal camin retto decline;</l>
<l>dunque non ti sia grave che si sazie</l>
<l>Giunon, poi ch'Ercol tai deve aver grazie. –</l>
</lg>
<lg><l>E più dirotti: – Poiché questa cura</l>
<l>ti preme si, così desii sapere</l>
<l>di questo fratel tuo l'alta ventura,</l>
<l>e che grado, nel mondo, egli abbia avere,</l>
<l>che prima ch'egli ceda a la natura,</l>
<l>e con gli dei nel ciel venga a godere,</l>
<l>in varie parti genererà figli</l>
<l>pieni d'alto valor, d'alti consigli.</l>
</lg>
<lg><l>Onde principio avranno le più illustri</l>
<l>famiglie che si trovin ne la terra,</l>
<l>né vedrà il sol, per quanto giri e lustri:</l>
<l>gente che 'n pace più vaglia, od in guerra,</l>
<l>o ver che più lo stuol mortale illustri,</l>
<l>più cacci ogni viltà sino a sotterra,</l>
<l>di quei che nasceran del figliuol mio</l>
<l>prima che tra noi venga ad esser Dio.</l>
</lg>
<lg><l>Ma di quanti da lui discenderanno,</l>
<l>ad aver signoria rara nel mondo,</l>
<l>a quelli pari non si troveranno,</l>
<l>(se si cercasse ben la terra a tondo)</l>
<l>che da lui e dal troian sangue verranno,</l>
<l>ch'ogni lignaggio a lor serà secondo,</l>
<l>e perché più de gli altri, del celeste</l>
<l>avranno, sortiran cognome d'Este.</l>
</lg>
<lg><l>E vo' che sappia come dee venire</l>
<l>dal figliuol mio ceppo sì illustre e chiaro,</l>
<l>e dal sangue troian, poiché morire</l>
<l>fatto Ercole averà, per destin raro,</l>
<l>Bergione, Albione, anime dire,</l>
<l>a i quali solo il mal oprar fia caro;</l>
<l>in Francia passerà da l'Inghilterra,</l>
<l>per gir nel pian, che l'Alpe ed il mar serra.</l>
</lg>
<lg><l>E dopo molte gloriose imprese,</l>
<l>ch'ivi farà, con singolar virtute,</l>
<l>quegli ch'allor fia re di quel paese,</l>
<l>poi ch'avrà l'opre sue rare vedute,</l>
<l>perch'alme nascan d'alta gloria accese,</l>
<l>onde pregio la Francia abbia e salute,</l>
<l>opererà, ch'Ercol per moglie pigli</l>
<l>una figlia, ch'avrà, senza altri figli.</l>
</lg>
<lg><l>Galata fia la giovane nomata,</l>
<l>che gravida serà al primo congresso,</l>
<l>e poi ch'al nono mese fia arrivata,</l>
<l>prole, ad Ercol darà di viril sesso,</l>
<l>prole di cui non fia la più onorata,</l>
<l>né ne'luochi lontan, ne'n quei d'appresso,</l>
<l>il parto, a signoria dal cielo eletto,</l>
<l>Galate fia da la sua madre detto.</l>
</lg>
<lg><l>Questi di Francia tenerà l'impero</l>
<l>e scenderan signori invitti e regi,</l>
<l>da così raro sangue e così altiero,</l>
<l>maggior, di quanti il mondo onori e pregi;</l>
<l>Galate, per lasciare indizio vero</l>
<l>di sé, vorrà che da que'spirti egregi</l>
<l>giunto uno L al suo nome, il bel reame</l>
<l>ch'or Celta è detto, allor Gallia si chiame.</l>
</lg>
<lg><l>Figli e nepoti nasceranno poi,</l>
<l>per soccession lunga di Galate,</l>
<l>e tra gli illustri descendenti suoi,</l>
<l>tra quelle cortesi anime e ben nate,</l>
<l>che insino da gli Iberi a i liti Eoi,</l>
<l>seran di età, in età, molto pregiate,</l>
<l>nascerà il forte e valoroso Amone</l>
<l>che fia d'alta virtù gran paragone.</l>
</lg>
<lg><l>Intanto arderà Troia e da le mani</l>
<l>de i greci si torrà un figlio d'Ettore,</l>
<l>che se n'andrà per luochi alpestri e strani</l>
<l>sinché la sede in Francia verrà a porre,</l>
<l>che scendendo da l'Alpe, ne'gran piani,</l>
<l>per cui la Senna e il Rodano discorre,</l>
<l>fermerassi ivi e quella gente avrallo</l>
<l>caro e per re, tra tutti, eleggerallo.</l>
</lg>
<lg><l>E come di franco animo fia questi,</l>
<l>simil dal cielo avrà al valore il nome,</l>
<l>e vorrà ch'a la Gallia da lui resti,</l>
<l>qual da Galate già, novo cognome,</l>
<l>che Francia sarà detta;i costui gesti</l>
<l>nobili seran tutti e seran dome</l>
<l>quante contra lui genti s'armeranno,</l>
<l>e chiari successor da lui verranno.</l>
</lg>
<lg><l>E, poiché corsi fian molti anni e lustri</l>
<l>per raro dono e per destin felice,</l>
<l>da uno scenderà di questi illustri,</l>
<l>una donna, che fia detta Beatrice,</l>
<l>la qual, perché l'Estense sangue illustri,</l>
<l>e veggasi ogni stella a lui fautrice,</l>
<l>sendosi ella d'Amone inamorata,</l>
<l>per legitima sposa a lui fia data.</l>
</lg>
<lg><l>A questa copia alcuna uguale inante</l>
<l>non vedrà il mondo:d'amendue una figlia</l>
<l>nascerà, che fia detta Bradamante,</l>
<l>ch'avrà bellezza e forza a maraviglia,</l>
<l>diverrà questa di un Ruggero amante,</l>
<l>che scenderà egli ancor da la famiglia</l>
<l>d'Ettore e con legitimi Imenei,</l>
<l>a lui serà ella giunta ed egli a lei.</l>
</lg>
<lg><l>Verrà da questi alfine, il gran lignaggio</l>
<l>de la nobil progenie, ch'io t'accenno,</l>
<l>che di virtù celeste avrà tal raggio,</l>
<l>qual mai le stelle, tra mortai, non denno;</l>
<l>l'impero destinato a costoro aggio</l>
<l>in riva al fiume, ove, per poco senno,</l>
<l>cadde Fetonte, che volse il governo</l>
<l>del carro del rettor del lume eterno.</l>
</lg>
<lg><l>Ché questi luoghi inculti e paludosi</l>
<l>ov'or non vedi alcun che vi si imborghi,</l>
<l>da costor seran fatti fruttuosi,</l>
<l>seccati i laghi e le paludi e i gorghi,</l>
<l>né pur fian pien di luochi dilettosi</l>
<l>ma di gran ville e populosi borghi,</l>
<l>e sorgere ivi, insino ad ora, i'veggio</l>
<l>l'alta città ch'al lor regno fia seggio.</l>
</lg>
<lg><l>Città, che fia tra le vicine, tanto</l>
<l>e vaga e bella e di fortezze rara,</l>
<l>e di nobili spirti ornata, quanto</l>
<l>la gente che vi avrà imperio, fia chiara;</l>
<l>alcun non fia che dar si possa vanto</l>
<l>terra signoreggiare a me più cara</l>
<l>di questa che fia albergo a quella prole,</l>
<l>che di virtù serà, tra l'altre, un sole.</l>
</lg>
<lg><l>Al costor bello impero non pongo io</l>
<l>termine alcun di tempo, che fin mai,</l>
<l>che si volgerà il ciel ch'io serò Dio:</l>
<l>questo impero, fiorir sempre vedrai,</l>
<l>e, perché ognun comprenda, ch'io desio</l>
<l>la lor grandezza e ch'io gli destinai,</l>
<l>sin ad eterno, a questa signoria,</l>
<l>lor darò il nome de l'essenzia mia.</l>
</lg>
<lg><l>E scenderanno quindi tanti eroi,</l>
<l>tanti invitti signori e semidei,</l>
<l>che ben vedrassi, che vengon da noi</l>
<l>spirti sì chiari e simili a gli dei;</l>
<l>e, se più oltra sapere anco tu vuoi,</l>
<l>e vuoi ch'io t'apra in ciò i segreti miei,</l>
<l>sarà l'aquila mia l'insegna loro</l>
<l>ch'a lor bianca verrà dal sommo coro.</l>
</lg>
<lg><l>Perché sia indizio de l'animo schietto,</l>
<l>candido e puro di progenie tale,</l>
<l>ma tra costor che insino ad ora ho eletto</l>
<l>ad aver signoria, a la virtù uguale,</l>
<l>un Ercol nascerà tanto perfetto</l>
<l>che fia simile al mio, fatto immortale,</l>
<l>il quale Ercol serà detto secondo</l>
<l>dal cielo eletto, a dominar nel mondo.</l>
</lg>
<lg><l>A costui serà padre Alfonso primo,</l>
<l>che d'un altro Ercol serà degno figlio,</l>
<l>il qual di tutti i suoi maggior più stimo,</l>
<l>nel senno, nel valore e nel consiglio:</l>
<l>perché in cacciar l'invidia al profondo imo</l>
<l>ed in fare al furor bassare il ciglio,</l>
<l>tal mostrerassi, tra l'ostili squadre</l>
<l>che figliuol d'Ercol fia tenuto, padre.</l>
</lg>
<lg><l>Ercol, di lui disceso, a la prudenza</l>
<l>la giustizia avrà giunta e la pietade,</l>
<l>e quanta in signor fu giamai clemenza,</l>
<l>valore e cortesia, grazia e bontade,</l>
<l>e darà l'indizio l'alta sua presenza,</l>
<l>ch'accolto in lui fia quel che in ogni etade,</l>
<l>il ciel dar può di pregio e di valore</l>
<l>a ben nata alma, a generoso core.</l>
</lg>
<lg><l>La cruda face ch'averà Bellona</l>
<l>contra il padre di questo Ercole presa,</l>
<l>da costui, del qual ora si ragiona,</l>
<l>fia spenta sì che più non serà accesa,</l>
<l>misero quegli che a la sua persona</l>
<l>nuocere, o al regno avrà la mente intesa,</l>
<l>che proverà, con sorte acerba e dura,</l>
<l>ch'avrò del sangue mio, sino allor, cura.</l>
</lg>
<lg><l>Ed oltra questo figlio sì eccellente,</l>
<l>che il nome sortirà d'Ercole mio,</l>
<l>dal padre istesso, ad illustrar la gente</l>
<l>che più d'ogn'altra propagar desio,</l>
<l>Ippolito verrà, di virtù ardente,</l>
<l>e chiaro lume, ch'a morte, a l'oblio</l>
<l>se torrà in guisa, co'suoi fatti egregi,</l>
<l>ch'eterno fia tra imperatori e regi.</l>
</lg>
<lg><l>Francesco seguirà il fratel pregiato</l>
<l>le cui singular doti ora ti espono</l>
<l>cui senno tale e tal valor fia dato,</l>
<l>qual avesse dal cielo unqua uomo in dono,</l>
<l>e sì gran cavalier fia e sì onorato</l>
<l>ne l'arte militar fia così buono,</l>
<l>che superato ogni odio ed ogni insidia,</l>
<l>d'astio rompere altrui farà e d'invidia.</l>
</lg>
<lg><l>Nasceran d'Ercol poi duo figli rari,</l>
<l>Alfonso l'un, l'altro Luigi detto</l>
<l>da noverarsi tra i più singulari</l>
<l>figliuoli d'uom che il mondo abbia mai retto;</l>
<l>a lor non fia ch'alcun vada di pari</l>
<l>ne i ben del corpo, o'n quei de l'intelletto</l>
<l>che seranno amendue vivaci lumi</l>
<l>di nobili virtù, d'alti costumi.</l>
</lg>
<lg><l>Quindi tu puoi veder quel che ne i fati</l>
<l>disposto sia del figlio d'Alcumena,</l>
<l>quanto i cieli felici le sian stati,</l>
<l>di quanta gioia ella restar dee piena;</l>
<l>poiché debbon da Alcide sì pregiati</l>
<l>spiriti uscir, ma per quetar la pena</l>
<l>che la tormenta, voglio ch'a lei voli</l>
<l>Mercurio ed, a mio nome, la consoli. –</l>
</lg>
<lg><l>Poi ch'ebbe così detto il padre santo,</l>
<l>mandò il figliuol da le bell'ali d'oro</l>
<l>che rasciugasse ad Alcumena il pianto:</l>
<l>con dirle che, tra quanti in terra foro,</l>
<l>il mondo mai non ebbe alcun che, tanto</l>
<l>meritasse il celeste consistoro</l>
<l>quanto Ercol, che di lei nato era in terra,</l>
<l>per far mostri e tiranni andar sotterra.</l>
</lg>
<lg><l>E non le fusse grave ch'ubidisce</l>
<l>Euristeo, in quanto gli comanderebbe,</l>
<l>e dodici fatiche egli finisce</l>
<l>ch'ad espedir quel dur gli proporrebbe,</l>
<l>ch'ordinato era già, ch'egli sortisce</l>
<l>(finito ciò ch'Euristeo gli imporrebbe)</l>
<l>immortal pregio e sciolto dal fral velo,</l>
<l>tra gli dei fusse posto alfin nel cielo.</l>
</lg>
<lg><l>Mercurio poi ch'al suo parlar die fine,</l>
<l>Giove si pose a i pie'l'aurate piume</l>
<l>e coperse le sue chiome divine</l>
<l>del capello ch'avere ha per costume</l>
<l>qualunque volta a l'aure pellegrine</l>
<l>commettersi, volando, si presume,</l>
<l>e, presa in man la verga da i serpenti</l>
<l>a percuoter si die con l'ali i venti.</l>
</lg>
<lg><l>Vola Mercurio e al suo scender dal cielo</l>
<l>gli si fa intorno luminosa l'aria,</l>
<l>sì ch'alcun non appar di nube velo,</l>
<l>ovunque egli al volar l'ali sue varia;</l>
<l>e quale a noi, poiché è passato il gelo,</l>
<l>si mostra l'arco in ciel di forma varia,</l>
<l>quando percuote il sol nube, onde piove,</l>
<l>di tale è cinto, ovunque l'ali move.</l>
</lg>
<lg><l>Trova Alcumena e tutto quel l'espone</l>
<l>che gli aveva commesso il padre eterno;</l>
<l>ella, ciò inteso, al lamentar fin pone,</l>
<l>e sé e il figlio rimette al suo governo;</l>
<l>Ercol, con l'arco e col tronco, al leone</l>
<l>va, e lo sdegno ha de la matrigna a scherno</l>
<l>ed ha tutti i pensier fermi a trovarlo,</l>
<l>che certo tiene in mille parti farlo.</l>
</lg>
<lg><l>Entra nel bosco il valoroso Alcide</l>
<l>e cerca di trovar la cruda fiera;</l>
<l>ma, poiché cercat'ebbe e non la vide</l>
<l>e di lei scorse ch'ivi orma non era,</l>
<l>la folta de i densi arbori divide</l>
<l>e un giorno intiero, da mattino a sera,</l>
<l>la cercò e fu la diligenza vana</l>
<l>perch'ella non uscì mai de la tana.</l>
</lg>
<lg><l>Come par che battendo i dumi fragna</l>
<l>tesa la rete, uccellatore ingordo,</l>
<l>perch'uscendo de i vepri ne la ragna,</l>
<l>pensando di fuggire intoppi il tordo;</l>
<l>così perché il leon ne la campagna</l>
<l>esca, batte Ercol gli arbori, ma sordo</l>
<l>egli si mostra, né a modo alcuno esce</l>
<l>ma queto sta, come sott'acqua pesce.</l>
</lg>
<lg><l>Vedeva ben nel bosco ossa di morti</l>
<l>e varie membra in varii luochi, sparte,</l>
<l>ma le vie ed i sentieri eran sì torti</l>
<l>che non sapea, a trovarle, adoprar arte;</l>
<l>però che poiché la aspra fiera morti</l>
<l>uomini e bestie avea, giva in disparte,</l>
<l>e si stava nel monte in grotta oscura,</l>
<l>perché ivi, da ogni assalto, era sicura.</l>
</lg>
<lg><l>Dunque, dubbioso di trovar la belva,</l>
<l>che la morte avea data a tanta gente,</l>
<l>dicea: – Se tra questi arbori se inselva</l>
<l>questo fiero leon, che è sì possente,</l>
<l>perché non esce? Ed ecco ne la selva</l>
<l>(mentre ciò dicea seco) immantinente</l>
<l>una donzella gli comparve inanzi,</l>
<l>di dolce aspetto e di umili sembianti.</l>
</lg>
<lg><l>Aveva l'una e l'altra gamba cinta,</l>
<l>qual cacciatrice, da duo verdi socchi,</l>
<l>e la vesta, in tal modo, era succinta,</l>
<l>che nudi le apparevano i ginocchi:</l>
<l>la faretra di lince che distinta</l>
<l>era con macchie che parevano occhi,</l>
<l>pendeale a lato e l'arco in man tenea</l>
<l>e l'auree chiome a l'aure sciolte avea.</l>
</lg>
<lg><l>Era Pallade questa che discesa</l>
<l>al fratello era dal celeste regno</l>
<l>per infiammarlo a la superba impresa,</l>
<l>e romper di Giunon l'empio disegno;</l>
<l>al veder d'Ercol, finse star sospesa</l>
<l>e diede, in vista, di vergogna segno</l>
<l>come vergine semplice far suole</l>
<l>e sciolse la sua lingua in tai parole:</l>
</lg>
<lg><l> – Dimmi, s'alcuna de le mie compagne,</l>
<l>con l'arco in mano e con gli strali a lato,</l>
<l>veduta errare hai per queste campagne,</l>
<l>o cacciar cervo, o damma in alcun lato,</l>
<l>dilmi, così mai sempre t'accompagne</l>
<l>sorte felice ed abbi sempre il fato</l>
<l>a tutti i tuoi desir così secondo,</l>
<l>ch'avanzi quanti fur felici al mondo. –</l>
</lg>
<lg><l>Così disse ella e il buon Ercol rimase</l>
<l>a le parole sue pien di stupore,</l>
<l>veggendola lontana da le case</l>
<l>in loco pien di tema e pien d'orrore</l>
<l>e la presenza sua gli persuase</l>
<l>che di donna mortal fusse maggiore,</l>
<l>poi ch'era allor tra quelle selve ombrose</l>
<l>e così riverente le rispose:</l>
</lg>
<lg><l> – Non ho compagna tua in questo deserto</l>
<l>udita in parte alcuna, oggi, né vista,</l>
<l>o donna, o dea, che tu ti sia, ma certo</l>
<l>dea mi sembri a la voce ed a la vista;</l>
<l>però, se qualche grazia appo te merto,</l>
<l>e se giusto pregar mercede acquista</l>
<l>appresso a divina alma, sii felice</l>
<l>a questo travagliato uomo infelice.</l>
</lg>
<lg><l>E dimmi: – Poiché la mia fiera sorte</l>
<l>vuol ch'ubidisca a chi ubidir conviemmi,</l>
<l>se forse in questo bosco erra quel forte</l>
<l>leon che sì dubbioso ora qui tiemmi</l>
<l>che se per te il ritrovo e gli dia morte</l>
<l>come già speme il sommo padre diemmi,</l>
<l>grato mi troverai del beneficio,</l>
<l>con l'inchinarti e farti sacrificio. –</l>
</lg>
<lg><l>Pallade disse allora: – I non mi pregio</l>
<l>tanto che d'onor tal mi tenga degna,</l>
<l>e lascio volentier dono sì egregio</l>
<l>a quelle, a cui di averlo si convegna;</l>
<l>la mia gloria maggiore e il maggior pregio</l>
<l>e il seguir di Diana l'alta insegna</l>
<l>e con gli strali dar morte e co'dardi</l>
<l>a damme, a capriuoli, a cervi, a pardi.</l>
</lg>
<lg><l>Ma poiché mi dimandi del leone,</l>
<l>che sì fier si dimostra in questo loco,</l>
<l>giace in quel monte, ch'è detto Tritone;</l>
<l>e, se in caccia non viene, egli appar poco,</l>
<l>ch'ivi dal ciel mandato l'ha Giunone,</l>
<l>perché, con froda tal forte e non fioco,</l>
<l>assaglia un prode greco a l'improviso,</l>
<l>né prima il lasci ch'egli l'abbia ucciso.</l>
</lg>
<lg><l>Ma s'egli se n'andrà dritto a lo speco</l>
<l>che guarda di rimpetto a quella selva</l>
<l>e il chiudrà si ch'a guerra venga seco</l>
<l>per l'altro foro, la spietata belva,</l>
<l>egli illustre serà sovra ogni greco</l>
<l>perché la cruda fiera che s'inselva</l>
<l>talora in questo bosco, non pur presa</l>
<l>serà da lui, ma morta in terra stesa.</l>
</lg>
<lg><l>Né turbar si devrà, se gli avenisse</l>
<l>ch'egli con arme alcuna, non potesse</l>
<l>ferir il leon sì che ne morisse</l>
<l>e la pelle inviolabile tenesse;</l>
<l>che acciò che mortal colpo nol ferisse,</l>
<l>volle Giunon, che tal dal ciel cadesse,</l>
<l>ma non gli mancherà modo, né via</l>
<l>di tor di vita quella bestia ria.</l>
</lg>
<lg><l>Che purché contra lui, con gran cor, vada,</l>
<l>e del natio valor l'animo s'arme,</l>
<l>se non porà col tronco, o con la spada,</l>
<l>o con dur sasso, od altra sorte d'arme,</l>
<l>far sì che il leon vinto in terra cada,</l>
<l>e de la sua fierezza si disarme,</l>
<l>il farà con le braccia e con le mani,</l>
<l>e i pensier di Giunon rimarran vani. –</l>
</lg>
<lg><l>Pallade poscia ch'ebbe questo detto,</l>
<l>senza più dir parola, in uno instante,</l>
<l>si mostrò tutta luce ne l'aspetto;</l>
<l>luce, a cui par non fu veduta inante</l>
<l>si sciolse de la vesta il nodo stretto,</l>
<l>e sciolta le caddeo sino a le piante,</l>
<l>e sì sentir le chiome odor spirare</l>
<l>d'Ambrosia e vera dea parve a l'andare.</l>
</lg>
<lg><l>Qual chi bramata donna in sogno veda</l>
<l>e si creda tenerla entro le braccia</l>
<l>e gli paia che sì il suo ben possieda</l>
<l>ch'a pien ne goda, a pien se ne compiaccia;</l>
<l>tosto che il sonno a la vigilia ceda</l>
<l>e sì fugga con lui l'amata faccia</l>
<l>attonito riman tale, ad un tratto</l>
<l>al suo sparir stette Ercol stupefatto.</l>
</lg>
<lg><l>E, seguendo con gli occhi la sorella,</l>
<l>disse: – Crudel, perché con falsa imago,</l>
<l>m'inganni sì che la vera favella</l>
<l>udir non possa io che ne son sì vago?</l>
<l>Ma poi ch'a le fatiche mi rapella</l>
<l>il ciel, di averti vista ora m'appago,</l>
<l>e me n'andrò a trovare il fiero mostro</l>
<l>nel mondo, che tu m'hai, col tuo dir, mostro. –</l>
</lg>
<lg><l>E detto ciò, là, ove giacea sicura</l>
<l>la cruda fiera, Alcide i passi volse,</l>
<l>e giunto a la spelonca orrida e oscura,</l>
<l>di terra un sasso poderoso tolse,</l>
<l>e al buco l'appressò, con molta cura,</l>
<l>perché il leon, ch'uscire unqua non volse,</l>
<l>per cosa da lui fatta, se ne gisse</l>
<l>a l'altra parte e a la battaglia uscisse.</l>
</lg>
<lg><l>Come suol ne la Puglia, su il Picano</l>
<l>monte appicciare il cacciator la fiamma,</l>
<l>perch'indi le fiere escano nel piano</l>
<l>ed il cervo il covil lasci e la damma,</l>
<l>così Ercol quivi fa, con pronta mano,</l>
<l>onde il fiero leon sì a sdegno infiamma,</l>
<l>che per l'opposta parte esce del monte</l>
<l>e vien contr'Ercol, con altiera fronte.</l>
</lg>
<lg><l>D'ogni elefante il vede via più grande</l>
<l>che sovra sé di torre avesse soma,</l>
<l>e aver al collo d'amendue le bande</l>
<l>lunga una iuba, come lunga chioma,</l>
<l>par che fierezza tal dal viso mande</l>
<l>ch'ogni forza restar ne possa donna</l>
<l>che contra lui, per far guerra, si ponga</l>
<l>over di dargli morte si disponga.</l>
</lg>
<lg><l>Qual da cervo attizzato aspro serpente</l>
<l>esce dal cavo, ove soggiorna e irato</l>
<l>contra l'assalitore aguzza il dente</l>
<l>di veleno mortal, di rabbia armato,</l>
<l>e fa che il fischio suo lunge si sente,</l>
<l>sì che ciascun ne resta spaventato,</l>
<l>tale il leon contra Ercole si mostra</l>
<l>per quella d'alte piante ombrosa chiostra.</l>
</lg>
<lg><l>Ercol, visto il leon, preso in man l'arco</l>
<l>con un stral di ferirlo s'apparecchia,</l>
<l>e poiché l'ebbe fortemente carco,</l>
<l>e la corda tirata ebbe a l'orecchia,</l>
<l>l'attese, come cacciatore al varco</l>
<l>l'orso, ch'uscito è de la tana vecchia,</l>
<l>ma trovò il cuoio del leon sì duro</l>
<l>che parve che lo stral desse in un muro.</l>
</lg>
<lg><l>Ercol, ciò visto, ratto in mano prese</l>
<l>deposto l'arco, un sasso ismisurato</l>
<l>che dal montoso giogo al pian giù scese</l>
<l>e gliel cacciò, a due mani, al manco lato,</l>
<l>in terra al colpo il fier leon si stese;</l>
<l>e, senonché Giunon l'avea affatato,</l>
<l>più non sorgeva a far contra lui guerra,</l>
<l>ma morto rimanea del tutto in terra.</l>
</lg>
<lg><l>Veduto steso al piano il mostro, Alcide</l>
<l>prese veloce il suo nodoso tronco</l>
<l>e se n'andò com'uom che il meglio vide,</l>
<l>per farlo rimaner del capo tronco,</l>
<l>sorse il leon ch'a pena se n'avide</l>
<l>Ercole e come il percotesse un gionco,</l>
<l>od egli fusse un marmo, non curava</l>
<l>i colpi che sì crudi Ercol gli dava.</l>
</lg>
<lg><l>Ma di percuoter pure egli non resta</l>
<l>quanto più può, il leon sovra la schiena,</l>
<l>or gli dà a'fianchi ed or gli dà a la testa,</l>
<l>e con furor cade ogni botta piena;</l>
<l>il leon pien di rabbia empia e funesta</l>
<l>si lancia contra il figlio d'Alcumena</l>
<l>e cintol con le branche sue possenti,</l>
<l>cerca cacciargli ne la faccia i denti.</l>
</lg>
<lg><l>Ercol, che dopo tanti colpi vede</l>
<l>che il leon, più che mai forte, l'assale,</l>
<l>con quella forza, ch'ogni forza eccede,</l>
<l>lega col braccio manco l'animale,</l>
<l>e con la destra man, ratto provede,</l>
<l>che nuocergli col dente egli non vale,</l>
<l>che la bocca gli stringe e preme, in guisa,</l>
<l>che fa van riuscir, ciò che divisa.</l>
</lg>
<lg><l>Le labra non così stringe a corsiero</l>
<l>con le moraglie, Maliscalco forte,</l>
<l>come Ercole la bocca al mostro fiero,</l>
<l>ch'armati aveva i denti a la sua morte;</l>
<l>si dibatte il leon qua e là leggero</l>
<l>e per riaversi fa mille ritorte,</l>
<l>ma benché si travagli e si affatiche,</l>
<l>son spese tutte invan le sue fatiche.</l>
</lg>
<lg><l>Ch'oltra che il muso gli ha con la man destra,</l>
<l>con la manca il tien cinto anco a traverso,</l>
<l>e, se bene ha il leon presa più destra,</l>
<l>cingendol con le branche in ogni verso,</l>
<l>non teme Ercol però la fiera alpestra,</l>
<l>ma cerca far caderla ivi a riverso,</l>
<l>il che far cerca anco il leon di lui</l>
<l>e vengon di sudor molli ambidui.</l>
</lg>
<lg><l>Qual uom che sveller cerca acero, o pino</l>
<l>nato ne le sassose aspre pendici</l>
<l>de la schiena maggior de l'Apenino</l>
<l>che messe tra quei sassi abbia radici,</l>
<l>col petto e con le braccia a capo chino,</l>
<l>lo scuote e torce e cerca da l'altrici</l>
<l>sue parti trarlo, tal Ercol fu visto</l>
<l>contra il mostro crudel, per farne acquisto.</l>
</lg>
<lg><l>Ma poiché l'uno l'altro un pezzo presse</l>
<l>e l'aggirò con varii modi e scosse,</l>
<l>né pote questo far che quei cadesse,</l>
<l>sì vane riuscir tutte le scosse,</l>
<l>alfin parve ch'al mostro rincrescesse,</l>
<l>ch'ogni suo sforzo van contra Ercol fosse,</l>
<l>e, dato un crollo, da Alcide si sciolse,</l>
<l>e verso la sua tana i passi volse.</l>
</lg>
<lg><l>Ercole il segue con la mazza in mano,</l>
<l>qual forte alan che segua in selva l'orso,</l>
<l>ma gli rimase sempre sì lontano</l>
<l>(tanto il mostro veloce aveva il corso)</l>
<l>ch'entrò nel monte;Ercole a mano a mano</l>
<l>gli venne dietro e gli percosse il dorso</l>
<l>e l'altre membra per vederle rotte,</l>
<l>ma vane furo alfin tutte le botte.</l>
</lg>
<lg><l>Il leon, che furor tutto era e rabbia,</l>
<l>poiché vide Ercol ne la tana oscura</l>
<l>qual tigre, la qual veda per la sabbia</l>
<l>fiera, con cui venir dee a guerra dura,</l>
<l>del suo nemico insanguinar le labbia,</l>
<l>quanto più tosto può cerca e procura,</l>
<l>tal il leon far d'Ercole pensossi</l>
<l>e squarciargli la carne e romper gli ossi.</l>
</lg>
<lg><l>Onde qui cominciò nova battaglia,</l>
<l>più terribil che mai, più che mai cruda:</l>
<l>Ercol col tronco il fier leon travaglia,</l>
<l>perché l'ultimo dì gli occhi gli chiuda,</l>
<l>di sdegno, il mostro, il forte Alcide agguaglia,</l>
<l>e con l'unghie e co i denti su la nuda</l>
<l>terra di far caderlo in guisa tenta,</l>
<l>che ne rimanga la sua vita spenta.</l>
</lg>
<lg><l>Or mentre l'uno l'altro e preme e incalza,</l>
<l>ora dal destro, ora dal lato manco,</l>
<l>Ercol su i piedi col gran colpo s'alza,</l>
<l>ed il nemico fier più che mai franco,</l>
<l>botta il leon non cura e ardito sbalza</l>
<l>contra Ercol, fiero più che fusse unquanco,</l>
<l>per gittarglisi a dosso:Ercol s'allunga,</l>
<l>perché, con quel furore, egli nol giunga.</l>
</lg>
<lg><l>Va il salto vuoto e torna il mostro in terra,</l>
<l>Ercol repente gli si lancia sopra</l>
<l>e il collo a mezzo con le man gli afferra,</l>
<l>e pon l'ingegno ed il valore in opra;</l>
<l>rugge il leone e crudo i denti serra,</l>
<l>e quanto ha di poter tutto l'adopra</l>
<l>per torre il collo de le braccia fuori</l>
<l>e sé sottrarre a gli ultimi dolori.</l>
</lg>
<lg><l>Qual drago, cui con mano il collo avinge,</l>
<l>o Marso, o Psillo, o Ofiofago irato,</l>
<l>quanto più il preme e quanto più lo stringe</l>
<l>tanto il suo deretan, per ogni lato,</l>
<l>volge e rivolge e fiero fischia e ringe,</l>
<l>per torsi da la man che l'ha legato,</l>
<l>tal la parte di dietro il leon mena,</l>
<l>per torsi fuor di così acerba pena.</l>
</lg>
<lg><l>Tutto il valor, tutta la forza accoglie</l>
<l>e con grido crudel ruggendo geme,</l>
<l>né però dal fier nodo si discioglie</l>
<l>col quale Alcide fieramente il preme,</l>
<l>che quanto più a fuggir drizza le voglie,</l>
<l>quanto più irato e minaccioso freme,</l>
<l>tanto Ercol più lo stringe e più l'allaccia</l>
<l>con le rubuste sue possenti braccia.</l>
</lg>
<lg><l>Come Borea talora in guisa volve</l>
<l>frondosa quercia che la cima al piede</l>
<l>(quantunque ella sia altissima) rivolve,</l>
<l>tanto egli impetuoso e fier la fiede,</l>
<l>né cessa, che la gitta ne la polve;</l>
<l>e dal suo gran furor, svelta la vede</l>
<l>al sol mostrar la sua squallida sterpe,</l>
<l>come arbor che dal piede il ferro sterpe.</l>
</lg>
<lg><l>Così Ercole il leon preme e raggira</l>
<l>e sì gli stringe con le braccia il collo,</l>
<l>che gli vien meno il fiato e non respira,</l>
<l>ed è costretto a dar l'ultimo crollo;</l>
<l>poscia ch'Alcide il mostro morto mira,</l>
<l>di mirarlo non può restar satollo,</l>
<l>ed a pena a se stesso creder vuole</l>
<l>ch'uccisa egli abbia quella immensa mole.</l>
</lg>
<lg><l>Morto il leone, il cuoio tutto intiero</l>
<l>gli tolse e sé, dal capo a i pié, coperse,</l>
<l>e se n'andò de la vittoria altiero,</l>
<l>ad Argo al duro Euristeo e gli si offerse;</l>
<l>parve al tiranno Alcide così fiero</l>
<l>che quasi la sua vista non sofferse,</l>
<l>che 'n quella pelle essendo involto Alcide,</l>
<l>tutto tremare il fe', tosto che il vide.</l>
</lg>
<lg><l>Come tener fanciul paventa e trema,</l>
<l>se la madre si pon la larva al volto</l>
<l>per farlo rattener, che più non gema,</l>
<l>così ad Euristeo ogni vigor fu tolto,</l>
<l>che tanto l'orror fu, tanta la tema,</l>
<l>ch'ebbe a mirarlo in quella spoglia involto,</l>
<l>che gli parve vedere il leon vivo,</l>
<l>che cercasse lui far di vita privo.</l>
</lg>
<lg><l>Ma celò quanto più poté il timore</l>
<l>e, mostrandosi tutto orgoglioso in faccia,</l>
<l>segno non die de la temenza fuore,</l>
<l>ma come chi superbo altri minaccia,</l>
<l>mostrò che poco segno di valore</l>
<l>Ercole avesse dato in quella caccia,</l>
<l>e che più loda non gli si devesse</l>
<l>che se lepre o coniglio ucciso avesse.</l>
</lg>
<lg><l>Il rodeva però tacitamente</l>
<l>l'invidia dentro e gli affligeva l'alma</l>
<l>che tenea certo, che più ardita mente</l>
<l>trovar non si potesse in mortal salma;</l>
<l>e che non era tra la mortal gente</l>
<l>chi meritasse più d'onor la palma,</l>
<l>ch'Ercole, al qual dal cielo il sommo Giove</l>
<l>dava senno e valore a tutte prove.</l>
</lg>
<lg><l>Tal che l'invidia a lui via maggior danno</l>
<l>facea, ch'ad Ercol non faceano i mostri,</l>
<l>perché il teneva ella in continuo affanno,</l>
<l>e nulla gli giovavan gli ori e gli ostri;</l>
<l>ov'Ercol, tosto che il duro tiranno</l>
<l>gli avea gli orribili animali mostri</l>
<l>data lor morte, fuori di doglia era,</l>
<l>ma lui sempre affligea l'invidia fiera.</l>
</lg>
<lg><l>E così avenga a ognun che con mal core</l>
<l>a la virtude altrui mai sempre insidia,</l>
<l>acciò che sempre lo strugga e l'accore</l>
<l>sdegno rabbia, furore, ira ed invidia,</l>
<l>che come non è al mondo uomo peggiore</l>
<l>di chi l'altrui felicitadi invidia,</l>
<l>così degn'è che sempre roso sia</l>
<l>da questa serpe venenosa e ria.</l>
</lg>
<lg><l>In segno di trofeo, portò la pelle</l>
<l>del leon sempre il forte Alcide intorno,</l>
<l>e 'n vece di corazza l'usò in quelle</l>
<l>imprese, ch'a spedir date gli forno,</l>
<l>così un leon tra le celesti stelle,</l>
<l>a Giunone faceva invidia e scorno,</l>
<l>un altro ne vedea da l'alta sede,</l>
<l>in terra del valor d'Ercol far fede.</l>
</lg>
<lg><l>Cosa che l'era di sì grave sdegno</l>
<l>di quanto esser poteale ogni rea cosa,</l>
<l>non sol perché van fusse ito il disegno</l>
<l>che su la fiera fe'cruda e orgogliosa,</l>
<l>quando mandolla dal celeste regno</l>
<l>per vederla restar vittoriosa,</l>
<l>ma perché lui vedea del cuoio armato</l>
<l>del leon ch'era a la sua morte nato.</l>
</lg>
<lg><l>Né armato pur, ma fatto a ogni ferita</l>
<l>impenetrabil, sì che nulla sorte</l>
<l>d'arme poteva entrarle ne la vita</l>
<l>mentre l'aveva intorno a dargli morte,</l>
<l>ond'a la forza sua ch'era infinita</l>
<l>al suo esser valoroso, al suo esser forte</l>
<l>la pelle del leon tal sicurezza</l>
<l>aggiunse che fu vinta ogni fortezza.</l>
</lg>
<lg><l>Ché come non poteva arme ferire</l>
<l>quel feroce animal mentre vivea,</l>
<l>così chi il cuoio si potea vestire</l>
<l>del fier leon tal privilegio avea,</l>
<l>che sicuro era non poter morire,</l>
<l>se ben spada, o secure il percotea,</l>
<l>che il facea il cuoio dal capo a le piante</l>
<l>mentre l'avea, più dur d'ogni diamante.</l>
</lg>
<lg><l>Così ad Ercol giovar di Giunon l'ire,</l>
<l>così ebbe ben da l'apprestato male,</l>
<l>che mentre ella volea i suoi dì finire,</l>
<l>il fece divenir quasi immortale,</l>
<l>onde si vide che un virile ardire</l>
<l>d'ogni malignità molto più vale,</l>
<l>ma di questo insin qui, voglio aver detto</l>
<l>quel ch'avenne ad udir diman v'aspetto.</l></lg></div1>

<div1><head>X</head>

<lg><l>Madre gentil che il figliuolo ama e prezza,</l>
<l>qualora il vede andare a imprese gravi,</l>
<l>sente tanto dolor, tanta gramezza</l>
<l>che le par che rio caso ognor l'aggravi,</l>
<l>né le dan pienamente sicurezza</l>
<l>conforti altrui, benché maturi e savi,</l>
<l>perché il timor che la traffige, avanza</l>
<l>quanto le dan conforti altri e speranza.</l>
</lg>
<lg><l>E posto ch'ella due e tre volte scorga</l>
<l>il figlio de l'imprese vincitore,</l>
<l>teme ella nondimen sempre che sorga</l>
<l>cosa sì ria che prema il suo valore;</l>
<l>e quanto par che la fortuna porga,</l>
<l>cosa onde il figlio suo cresca in onore,</l>
<l>tanto più teme, però ch'ella vede</l>
<l>che fortuna a virtù poco tien fede.</l>
</lg>
<lg><l>E ch'ella in guisa la sua ruota gira</l>
<l>che chi al sommo era, al basso cade spesso,</l>
<l>e chi lieto era alfin piange e sospira,</l>
<l>da caso crudo e da ria sorte oppresso,</l>
<l>ché chi di lei ben la natura mira,</l>
<l>vede che il duol pone al gioire appresso,</l>
<l>e ch'ella sì piena è d'inganno e frode,</l>
<l>che di mischiare il mal col ben si gode.</l>
</lg>
<lg><l>Quindi Alcumena, ancor ch'Ercole vinto</l>
<l>abbia quanto di dur gli fu proposto</l>
<l>e di tanto valore il vegga cinto,</l>
<l>che caro il girgli contra a ognuno è costo,</l>
<l>però che sempre è stato, o preso, o estinto,</l>
<l>o mostro, od uomo che gli si sia opposto,</l>
<l>teme ella nondimen che la fortuna</l>
<l>di chiara ch'è, non gli si faccia bruna.</l>
</lg>
<lg><l>E ancor che l'abbia Pallade e Ermete</l>
<l>per nome del gran Giove assicurata,</l>
<l>che le giornate sue tutte fian liete</l>
<l>per la virtù, c'ha il padre ad Ercol data;</l>
<l>non dimen vorrebbe ella che 'n quiete</l>
<l>vivesse e non gli fusse più apprestata</l>
<l>materia di dever mostrare in prova,</l>
<l>il senno ed il valor ch'en lui si trova.</l>
</lg>
<lg><l>E l'ira che nota ave di Giunone,</l>
<l>fa che di fin sinistro in guisa teme,</l>
<l>che quasi nulla sicurezza pone</l>
<l>in ciò che disser quei per darle speme;</l>
<l>e sì l'afflige questa opinione</l>
<l>che se ne duol tra sé, tra sé ne geme</l>
<l>e ognor le par veder che l'empia dea</l>
<l>conduca il caro figlio a morte rea.</l>
</lg>
<lg><l>E teme, se Giunon forse non vaglia</l>
<l>opprimer la virtù del forte figlio, </l>
<l>gli proponga fortuna tal battaglia</l>
<l>che non gli giovi poi forza o consiglio,</l>
<l>perché sa quanto volentieri assaglia</l>
<l>l'altrui virtù fortuna e qual periglio</l>
<l>proponga altrui, sotto benigno viso,</l>
<l>per vederlo distrutto, o afflitto, o ucciso.</l>
</lg>
<lg><l>Adunque essendo una indivinatrice</l>
<l>allora in Tebe, ch'era Manto detta,</l>
<l>che sapeva predir, se ria, o felice</l>
<l>cosa altri in gaudio, od in tristezza metta</l>
<l>andò a costei, del ver predicitrice</l>
<l>a divinar tutto il futuro eletta,</l>
<l>come bramosa di saper il vero</l>
<l>e a lei così scoperse il suo pensiero:</l>
</lg>
<lg><l> – Poi ch'una istessa patria ci ha produtte</l>
<l>e legate ci ha insieme un puro amore,</l>
<l>come ti ho fatte le mie cose tutte</l>
<l>palesi, state sian gioia, o dolore,</l>
<l>così or, che tutte in dubbio son ridutte</l>
<l>le mie speranze da un crudel timore,</l>
<l>venuta a te son come a cara amica,</l>
<l>perché il fin d'Ercol mio tu mi predica.</l>
</lg>
<lg><l>Dunque poiché tu sai le cose ignote,</l>
<l>dimmi qual deve Ercol ventura avere,</l>
<l>e se tra quelle cose che tu hai note,</l>
<l>ne potessi da te alcuna sapere,</l>
<l>che fin ponesse al duol che mi percuote,</l>
<l>o che potesse il figlio mio ottenere</l>
<l>modo di riposarsi dopo tanti</l>
<l>travagli, che sofferti ha in varii canti.</l>
</lg>
<lg><l>Ch'ancor, che il vegga valoroso e forte</l>
<l>e vincitor d'ogni terribil caso,</l>
<l>i'temo nondimen che da ria sorte</l>
<l>non mi fia un dì condutto, oimé, a l'occaso!</l>
<l>E come è giunto il mio marito a morte,</l>
<l>così vegga il figliuolo a me rimaso</l>
<l>per sol sostegno de la vita mia,</l>
<l>condutto un giorno a morte acerba e ria. – </l>
</lg>
<lg><l>Ebbe pietà de la dolente madre</l>
<l>la dotta Manto e lietamente disse:</l>
<l> – So che ti ha fatto dir l'eterno padre</l>
<l>il fin ch'ad Ercol tuo nel ciel prescrisse</l>
<l>e ch'egli vinceria falange e squadre</l>
<l>e ciò, ch'ad assalir feroce gisse,</l>
<l>e superati tutti i casi rei,</l>
<l>posto serebbe in ciel tra maggior dei. –</l>
</lg>
<lg><l>Però la tema che pietà materna</l>
<l>ti pon ne l'alma, omai tutta discaccia,</l>
<l>e certo tien che la bontà superna</l>
<l>cosa non disse mai, che non la faccia;</l>
<l>or poiché fisso è ne la mente eterna</l>
<l>quanto i't'ho detto, vo' che non ti spiaccia</l>
<l>ch'Ercol adopri la sua alma virtute</l>
<l>a servigio del mondo ed a salute.</l>
</lg>
<lg><l>E così sacri ad immortal memoria</l>
<l>il nome suo, con gloriose imprese,</l>
<l>e s'acquisti, nel cielo, eterna gloria</l>
<l>tra l'alme di virtù celesti accese;</l>
<l>e sappi che non fia nel mondo istoria</l>
<l>in cui l'onorate opre sian comprese,</l>
<l>né alcun poema tra le lingue belle,</l>
<l>che de le virtù d'Ercol non favelle.</l>
</lg>
<lg><l>E s'io potessi tutto quel narrarti</l>
<l>che vede chiaro ora la mente mia</l>
<l>e potessi la gente dimostrarti</l>
<l>di cui vuol Giove, ch'egli inizio sia,</l>
<l>diresti che mai donna in altre parti</l>
<l>non fu, non è, né per l'avenir fia,</l>
<l>ch'al par di te s'avesse d'allegrare</l>
<l>di felice progenie e singolare.</l>
</lg>
<lg><l>Ma perché Giove vuol che de gli eroi</l>
<l>che deono uscir de la tua chiara prole</l>
<l>d'altri Ercol notizia abbia che da noi</l>
<l>non ti posso or dir quel ch'egli non vuole;</l>
<l>però lasciando i descendenti tuoi,</l>
<l>che chiari andranno ovunque giri il sole,</l>
<l>vo' che dia bando ad ogni pena dura,</l>
<l>poiché tale aver deve Ercol ventura.</l>
</lg>
<lg><l>Visto Alcumena che Manto l'afferma</l>
<l>quel che Mercurio già disse e Minerva,</l>
<l>intanto in questa opinion si ferma</l>
<l>che il timor meno la consuma e snerva;</l>
<l>ma ben le incresce ch'ella si sia ferma</l>
<l>in dirle de' suoi quel ch'ella in cor serva,</l>
<l>e face tutto quel che puote fare</l>
<l>perché le voglia ciò Manto narrare.</l>
</lg>
<lg><l>Ma replicando pure ella che Giove</l>
<l>nol consentiva e che non potea dire</l>
<l>d'Ercol gli eroi, ne le lor alte prove,</l>
<l>disse Alcumena: – Poscia che predire</l>
<l>questo non puoi, ti prego, che ti giove,</l>
<l>acciò ch' n parte sazi il mio desire</l>
<l>di dirmi se le donne che verranno</l>
<l>da la mia gente, pregio alcuno avranno! –</l>
</lg>
<lg><l>Soggiunse Manto allor: – Tu mi addimandi</l>
<l>cosa che fia di molto astio a Giunone,</l>
<l>perché le donne tue seran sì grandi,</l>
<l>che star potran con tutte al paragone;</l>
<l>ma perché in parte in questo almen ti mandi</l>
<l>contenta a la tua solita magione,</l>
<l>tutte non le dirò, ma avrai sol quelle</l>
<l>de le quai Giove vuol ch'abbi novelle.</l>
</lg>
<lg><l>Però quantunque molte e molte chiare</l>
<l>(come belle propagini da pianta)</l>
<l>debban da la tua stirpe puliulare</l>
<l>e dar pregio a l'Italia tutta quanta,</l>
<l>e ne l'altre provincie, propagare</l>
<l>la prole, la virtù, la vita santa,</l>
<l>vopo è che l'Isabelle e le Beatrici</l>
<l>e l'altre, di gran re progenitrici.</l>
</lg>
<lg><l>I'taccia e tre sol te ne manifeste</l>
<l>da cui fian le viltà a'suoi tempi dome,</l>
<l>le quai verran da la progenie d'Este</l>
<l>carche di ricche e d'onorate some,</l>
<l>a la città seran vicine queste</l>
<l>ch'Ocno vorrà che da me tenga il nome,</l>
<l>nepoti a quella madre valorosa</l>
<l>ch'a Francesco Gonzaga serà sposa.</l>
</lg>
<lg><l>E madre fia di così chiari spirti</l>
<l>che se n'andran co'più famosi a paro</l>
<l>ma devendo or di quelle tre sol dirti,</l>
<l>che Giove, a me de la licenza avaro,</l>
<l>vuol che sol ora venga a discoprirti,</l>
<l>quantunque il ragionar mi fusse caro</l>
<l>di chi a la mia città fren porrà e legge,</l>
<l>mi bisogna or seguir chi il mio dir regge.</l>
</lg>
<lg><l>Di queste il padre di tua prole un ramo</l>
<l>serà, allor nato ad illustare sì il mondo,</l>
<l>ché ben sicuramente, dir possiamo,</l>
<l>ch'a ragion serà detto Ercol secondo</l>
<l>ed a le donne di cui ragioniamo,</l>
<l>di spirto real, d'animo mondo,</l>
<l>sì degnamente padre, che tra nui</l>
<l>sol devran donne ta venir da lui.</l>
</lg>
<lg><l>Anna di costui fia la prima figlia,</l>
<l>di celeste virtù, così dotata</l>
<l>che ciascuno empirà di maraviglia,</l>
<l>che la vedrà di don sì rara ornata,</l>
<l>veggio insino or che per moglie la piglia</l>
<l>(per rara grazia a lui dal ciel donata)</l>
<l>un gran signore in Francia, u'la felice</l>
<l>progenie Estense avrà prima radice.</l>
</lg>
<lg><l>Quegli fia figlio del signor d'Omella,</l>
<l>ch'anima così egregia avrà per moglie,</l>
<l>perché con prole generosa e bella,</l>
<l>sparga la gran virtù che 'n lei s'accoglie</l>
<l>nel reame di Francia e sì come ella</l>
<l>fia piena di pudiche e sante voglie,</l>
<l>così (per quanto io scerno ora e contempio)</l>
<l>chiaro ivi a ogn'altra fia di virtù essempio.</l>
</lg>
<lg><l>Come serà la Senna e serà il Reno</l>
<l>altier di Caterina, ch'andrà a loro</l>
<l>da l'Arno e riporrà nel lor bel seno</l>
<l>de le sue alte virtù l'ampio tesoro</l>
<l>da cui non pure avrà lieto e sereno,</l>
<l>viver la Francia, ma l'età de l'oro,</l>
<l>così fian lieti che dal re de i fiumi</l>
<l>de la reina lor segua Anna i lumi.</l>
</lg>
<lg><l>Questa fanciulla tra l'alme sorelle</l>
<l>d'Elicona fia accolta e le sue tempie</l>
<l>cingerà Febo de le frondi belle,</l>
<l>di lei ch'ancor di desio ardente l'empie</l>
<l>e le destinan tal pregio le stelle,</l>
<l>perch'ella, superate le forze empie</l>
<l>del tempo edace e della morte ria,</l>
<l>eterna (mal lor grado) al mondo sia.</l>
</lg>
<lg><l>Se si pregerà Italia, che venire</l>
<l>di Francia vegga a lei la gran Renata</l>
<l>con quello il real sangue per unire,</l>
<l>onde la donna, di ch'io parlo è nata,</l>
<l>veggo il franco paese anco gioire,</l>
<l>che da la bella Italia a lui sia andata</l>
<l>questa saggia, gentile, onesta donna</l>
<l>in cui, quanta esser può, virtù s'indonna.</l>
</lg>
<lg><l>E veggo che non men la Francia fia</l>
<l>lieta de la progenie che da questa</l>
<l>verrà.ch'Italia de la stirpe sia</l>
<l>ch'Ercole avrà de la sua moglie onesta;</l>
<l>ma s'io volessi dir ciò ch'io porria</l>
<l>dirti di lei, tanto da dir mi resta</l>
<l>che men mi verria il dì, pria ch'io potessi</l>
<l>dir tutti i don che 'n lei seranno impressi.</l>
</lg>
<lg><l>Solo dirò che parrà ch'ella, a gara,</l>
<l>cerchi di superare il suo consorte</l>
<l>e come in lui sarà prudenza rara</l>
<l>e come al pari andrà di ciascun forte,</l>
<l>così cercherà farsi anch'ella chiara</l>
<l>con le virtù che le fian date in sorte,</l>
<l>perché si vegga che il ciel gli produsse,</l>
<l>perch'ella a lui e a lei giunta egli fusse.</l>
</lg>
<lg><l>Qual gemma, che legata sia in or fino,</l>
<l>grazia riceve e a l'or dà grazia anch'ella,</l>
<l>tal fia anco di costor, ch'or t'indivino,</l>
<l>tosto ch'aggiunga lor benigna stella,</l>
<l>ch'en lor sì splenderà ogni don divino,</l>
<l>ché quanto oltre che fia leggiadra e bella,</l>
<l>Anna avrà onor dal suo marito egregio,</l>
<l>tanto darà al consorte anch'ella pregio.</l>
</lg>
<lg><l>E poscia ch'impedita qui non sono,</l>
<l>espor ti vo', quanto onorata impresa</l>
<l>prenderà questi, che per divin dono,</l>
<l>per moglie avrà sì nobil donna presa,</l>
<l>perché da ciò che per narrarti i'sono;</l>
<l>vegga che sia sì di virtute accesa,</l>
<l>questa alma altiera, ch'avrà per nulla ogni</l>
<l>cosa, ch'opposta sia a chi fama agogni.</l>
</lg>
<lg><l>Questi, dopo che il valoroso Enrico</l>
<l>che di Francia a quel tempo avrà l'impero,</l>
<l>per mostrarsi a l'Italia vero amico</l>
<l>volterà a porla in libertà il pensiero;</l>
<l>e per darle l'onore e il pregio antico,</l>
<l>vorrà che s'armi in Francia ogni guerriero,</l>
<l>fia primo capitan di quella gente</l>
<l>ch'a compir sì bell'opra allor fia ardente.</l>
</lg>
<lg><l>E col cognato e col suo suocer giunto</l>
<l>che serà generale a tutto il campo</l>
<l>che Paolo quarto avrà col re congiunto</l>
<l>di virtù mostrerassi un vivo lampo;</l>
<l>e con l'ingegno a molto ardire aggiunto</l>
<l>procurando a la bella Italia scampo,</l>
<l>mostrerà con la spada e con la lancia</l>
<l>quanto valor, quanta virtù sia in Francia.</l>
</lg>
<lg><l>Segui Enrico l'impresa alta ed illustre</l>
<l>a la qual sino ad ora il ciel ti chiama</l>
<l>che Giove vuol ch'a questa opra t'industre</l>
<l>perch'abbi il pregio che lo tuo cor brama,</l>
<l>acciò che finché il sole il mondo lustre,</l>
<l>viva il tuo nome con eterna fama,</l>
<l>segui che vincitore in gran trionfo,</l>
<l>ti veggo dir: – De l'oste mio trionfo!</l>
</lg>
<lg><l>Che general tuo essendo e capitano</l>
<l>Ercole invitto del santo pastore,</l>
<l>ciò che il nemico tenterà fia vano,</l>
<l>e il veggo insino ad or pien di terrore,</l>
<l>or che la spada stringe quella mano,</l>
<l>vero pegno di fede e ver d'onore,</l>
<l>vero dirò Marte di veder parme</l>
<l>che prenda contra i fier giganti l'arme.</l>
</lg>
<lg><l>Ma ove son'io, di donne ragionando,</l>
<l>giunta a dir di trionfi e di vittorie?</l>
<l>Tempo è Alcumena mia, che ritornando</l>
<l>a lor, che degne sian d'alte memorie,</l>
<l>ti vada in pochi detti, dimostrando</l>
<l>quanto convien che te ne pregi e glorie,</l>
<l>veduto che per rara grazia, avranno</l>
<l>ciò ch'a beare altrui le stelle danno.</l>
</lg>
<lg><l>Seguirà Anna Lucrezia, a lei sorella,</l>
<l>non men da Febo amata e da le muse</l>
<l>che sia stata da loro amata quella</l>
<l>in cui tanta virtute il cielo infuse,</l>
<l>serà costei sì tra le belle, bella,</l>
<l>che quel che 'n mille il ciel largo difuse,</l>
<l>fia accolto in lei, con così estrema cura,</l>
<l>che un miracol parrà de la natura.</l>
</lg>
<lg><l>Vedrassi in costei sempre leggiadria</l>
<l>e reali pensieri e signorili,</l>
<l>grandezza a umiltà giunta e a cortesia</l>
<l>ed in giovane età pensier senili</l>
<l>e per dir breve, ella sì ornata fia</l>
<l>di virtù, di maniere alte e gentili</l>
<l>ch'allor con lingua e con purgato inchiostro</l>
<l>fia detto: – Questo è il sol del secul nostro. –</l>
</lg>
<lg><l>S'averrà ch'ella in man la lira pigli,</l>
<l>sembrerà Euterpe, od Erato, o Talia,</l>
<l>che mandar fuora voci s'assottigli</l>
<l>di rara grazia piene e d'armonia;</l>
<l>tal ch'altra a lei non fia che s'assimigli</l>
<l>in Grecia od in Italia nata pria,</l>
<l>tanto fia grato il suon de le parole</l>
<l>che appreso avrà ne l'Apolline e scuole.</l>
</lg>
<lg><l>Sorella a queste due fia Leonora,</l>
<l>d'amendue lor minor d'anni e d'etade,</l>
<l>sarà tenuta e giudicata allora</l>
<l>costei tempio d'onor, di castitade,</l>
<l>né men di quello che gran donna onora,</l>
<l>dotata che di senno e di beltade</l>
<l>e serà sì la sua presenzia grata</l>
<l>che parrà con le grazie a un parto nata.</l>
</lg>
<lg><l>Se riderà, se parlerà costei,</l>
<l>sempre le si vedrà modestia a paro</l>
<l>e il santo amor sempre anderà con lei,</l>
<l>ch'altrove non avrà pegno più caro;</l>
<l>scesa parrà dal regno de gli dei,</l>
<l>perché, mirando il vago aspetto e raro,</l>
<l>imparino da lei gli umani cori</l>
<l>come alma santa, in mortal vel, s'onori.</l>
</lg>
<lg><l>Non più s'avrà de le virtù reali</l>
<l>e de i doni del ciel, de la natura</l>
<l>pregiar la madre che di figlie tali,</l>
<l>in cui pose in ornarle il ciel tal cura,</l>
<l>felice quella etade e quei mortali</l>
<l>a cui averrà, per singolar ventura,</l>
<l>queste donne mirare, al mondo sole,</l>
<l>che la mia mente, insino ad ora, cole.</l>
</lg>
<lg><l>Ma più felici quelli che per raro</l>
<l>destin, fian giunti a così nobili alme,</l>
<l>a le quai poche gir vedransi a paro,</l>
<l>né più degne di lauri, o ver di palme;</l>
<l>né credo, ch'anzi a lor, nel mondo avaro,</l>
<l>fusser giunte altre a le caduche salme,</l>
<l>più belle, più cortesi e più modeste,</l>
<l>e ch'avesser tra noi più del celeste.</l>
</lg>
<lg><l>Rimase, udendo ciò, Alcumena lieta</l>
<l>e grazie eterne al sommo Giove rese</l>
<l>che sotto sì giovevole pianeta,</l>
<l>donne sì rare e di virtù sì accese,</l>
<l>d'Ercole avesse aver questa inquieta</l>
<l>vita mortale;e poiché il tutto intese,</l>
<l>ringraziò Manto e piena di speranza</l>
<l>tornò men trista a la sua antica stanza.</l>
</lg>
<lg><l>Mentre le donne avean questo sermone,</l>
<l>a giuochi olimpi, in Elide, iva Alcide</l>
<l>per far di sua virtù gran paragone,</l>
<l>quando una donna sconsolata vide,</l>
<l>condutta fuor del martiale agone,</l>
<l>tra dura gente che par che la guide</l>
<l>a morte e ben a morte condutta era</l>
<l>costei, che nome avea Calipatera.</l>
</lg>
<lg><l>Dicea piangendo: – Ai che dura giustizia</l>
<l>e voler dare una pia madre a morte,</l>
<l>perché in questa giochevole milizia,</l>
<l>ella ha voluto, con maniere accorte,</l>
<l>esser nel giuoco al suo figliuol propizia,</l>
<l>sol per veder com'era agile e forte?</l>
<l>Chi vide mai che per usar pietade,</l>
<l>si destasse uman core a crudeltade?</l>
</lg>
<lg><l>Comanda ciò la legge! E se la legge</l>
<l>chiaramente si trova essere iniqua,</l>
<l>perché, lassa, pietà non la corregge?</l>
<l>O ver perché giustizia non l'antiqua?</l>
<l>Ai se chi la ragione ora qui regge</l>
<l>non sa far retta questa legge obliqua,</l>
<l>sì che a ria morte madre non sia data,</l>
<l>che maestra nel giuoco al figlio è stata.</l>
</lg>
<lg><l>Ché si puote sperar da lor giudici,</l>
<l>per tempo alcuno mai, giusta sentenza?</l>
<l>Dunque Calipatera a ta supplici</l>
<l>anderà e a così dura penitenza,</l>
<l>che gittata fia giù da le pendici</l>
<l>de l'altissimo monte Tipeo, senza</l>
<l>che si possa trovar chi porga aita</l>
<l>a l'ultimo bisogno, a la sua vita?</l>
</lg>
<lg><l>Tu re del ciel, ch'a tutti gli altri regi</l>
<l>comandi, aita la pietà materna,</l>
<l>poscia che non è alcun tra questi egregi,</l>
<l>che ciò che qui si devria far, discerna</l>
<l>con voler, che perché s'acquistò i pregi</l>
<l>il figlio mio, per opra mia, l'inferna</l>
<l>parte or m'accolga, sendo ai cruda sorte,</l>
<l>dannata per sentenze e leggi torte.</l>
</lg>
<lg><l>La miserabil donna in questa guisa</l>
<l>si lamentava, quando Alcide corse</l>
<l>là ove la voce udì ch'era intercisa</l>
<l>da singiozzi, ch'a lei l'ambascia porse,</l>
<l>la cagione le chiede, perché uccisa</l>
<l>esser deveva ed ella che s'accorse</l>
<l>a l'abito, a l'aspetto, a la maniera,</l>
<l>ch'Ercole è, che può far, ch'ella non pera.</l>
</lg>
<lg><l>Umile a i pié gli si gittò e demessa</l>
<l>e disse: – Per mia nulla iniquitade</l>
<l>mi trovo or sì miseramente oppressa,</l>
<l>ma perché ho usata al figlio mio pietade,</l>
<l>ti prego ben, poiché il ciel m'ha concessa</l>
<l>grazia che 'n questa mia calamitade</l>
<l>trovi qui te, che domi ogni fier mostro</l>
<l>e purghi da ree cose il secol nostro.</l>
</lg>
<lg><l>Ché la tua gran virtute or non consenta</l>
<l>ch'io sia condutta a fin tanto infelice,</l>
<l>a cui condurmi questa gente è intenta,</l>
<l>di una sentenza iniqua essecutrice,</l>
<l>a la qual mai non credo che consenta</l>
<l>la tua virtù, de i buon difenditrice,</l>
<l>e perché vegga che chiedo a ragione</l>
<l>aita, è tal del mio mal la cagione.</l>
</lg>
<lg><l>Un sol figlio ho ch'è mio fido sostegno,</l>
<l>di gran valor dotato e di fortezza;</l>
<l>egli, bramoso di voler dar segno</l>
<l>de la sua forza e de la sua destrezza,</l>
<l>di venir qui a provarsi fe' disegno,</l>
<l>qui, ove rara virtù molto s'apprezza,</l>
<l>e cominciò a provarsi per vedere</l>
<l>se potea il pregio de la lotta avere.</l>
</lg>
<lg><l>Io che Lacena sono ed ebbi il padre</l>
<l>che mi mostrò ciò ch'appertiene a Marte,</l>
<l>come amorevole e pietosa madre,</l>
<l>insegnai di lottare al figlio l'arte,</l>
<l>devendo poi venir tra queste squadre,</l>
<l>ove son genti di diversa parte,</l>
<l>dubitai che non pur restasse vinto,</l>
<l>ma per inganno, o ver per frode estinto.</l>
</lg>
<lg><l>Ché non passando il sestodecimo anno</l>
<l>questo figliuol mi parve che potesse</l>
<l>ricever da l'astuzia altrui inganno,</l>
<l>tal ch'ove credea vincer, si cadesse,</l>
<l>mi mise questa tema tanto affanno,</l>
<l>sì gran cura per ciò nel cor m'impresse,</l>
<l>che mi deliberai voler venire</l>
<l>qui, ove a la prova egli deveva uscire.</l>
</lg>
<lg><l>Ma certa che non so che legge toglie</l>
<l>che venga donna tra queste persone,</l>
<l>molte in sé cose la mia mente accoglie,</l>
<l>ond'io possa compir la mia intenzione;</l>
<l>conchiudo alfin, compir le mie pie voglie</l>
<l>col far ciò che la legge ria dispone</l>
<l>e uomo mostrar mi penso, benché donna,</l>
<l>col mutar, in viril, l'usata gonna.</l>
</lg>
<lg><l>Questo mi piace, a questo sol m'apprendo</l>
<l>e mi mostro uom sotto mentita vesta</l>
<l>e col figliuol ne lo steccato scendo,</l>
<l>com'uomo fussi, tra maestri presta,</l>
<l>e che non sia ingannato i'vo' scorrendo</l>
<l>e il tutto miro in quella parte e 'n questa,</l>
<l>vince egli e gli vien data la corona</l>
<l>ché per onore al vincitor si dona.</l>
</lg>
<lg><l>S'io mi rimasi di tal fatto allegra,</l>
<l>pensar tu tel puoi ben, senza ch'io il dica,</l>
<l>ma la gioia mutò tosto in pena egra</l>
<l>fortuna, che mi s'era mostra amica,</l>
<l>perché, per farmi ire a la morte negra,</l>
<l>conoscer mi si fe' cruda nemica,</l>
<l>perché quel che celato avea, scoperse,</l>
<l>e a la morte per ciò, lassa, mi offerse.</l>
</lg>
<lg><l>Però ché indusse un mio malvagio servo</l>
<l>che consapevole era del secreto,</l>
<l>ad accusarmi, come rio e protervo</l>
<l>ed a turbar lo stato mio quieto,</l>
<l>sì ratto mai non corse alano a cervo,</l>
<l>come gli essecutor di quel decreto</l>
<l>mi vennero a pigliare ed al giudicio</l>
<l>mi menaro.ad avere aspro supplicio.</l>
</lg>
<lg><l>Punto non mi giovò ragioni addurre,</l>
<l>per potere ammollir la legge dura,</l>
<l>né pietà mi giovò, a pietade indurre,</l>
<l>né le potenti leggi di natura,</l>
<l>perché non mi facessero condurre</l>
<l>color che de i giudici hanno la cura,</l>
<l>a l'eccelso Tipeo, dal basso logo,</l>
<l>per gittarmi precipite dal giogo.</l>
</lg>
<lg><l>Sì che tu vedi a che m'abbia condutta</l>
<l>la mia pietade e l'impietade altrui,</l>
<l>e il rigor de la legge che ti ho addutta,</l>
<l>che Pluton mandò a noi, da i regni bui,</l>
<l>se per pietà non fia da te ridutta</l>
<l>a meglio l'empia legge, per ch'io fui</l>
<l>dannata a morte sì malvagia e ria,</l>
<l>che far potrebbe ogni fiera alma pia.</l>
</lg>
<lg><l>Tu adunque, domator d'ogn'aspro mostro,</l>
<l>la cui clemenza ogni impietade abborre,</l>
<l>se giusta parti la ragion c'ho mostro,</l>
<l>se per te a gli infelici si soccorre,</l>
<l>movati a tal pietade il caso nostro,</l>
<l>ché da morte sì ria mi facci torre,</l>
<l>correggi questa legge, che farai</l>
<l>più bella impresa che facesti mai.</l>
</lg>
<lg><l>Ch'a mortali non dà danno minore</l>
<l>decreto durò e legge aspra e severa,</l>
<l>che tutta sia fondata su il rigore</l>
<l>che tigre irata, od altra alpestre fiera;</l>
<l>e chi cerca ridurla a via migliore</l>
<l>e mite farla di crudele e fiera,</l>
<l>non merta minor loda, invitto Alcide,</l>
<l>che chi malvagio e crudel mostro ancide.</l>
</lg>
<lg><l>Qui si tacque la donna. Alcide allora</l>
<l>la fe' disciorre e la condusse al foro,</l>
<l>ove eran quei che la mandavan fuora</l>
<l>a far morir, per mano di coloro</l>
<l>e disse: – Non mi par che costei mora,</l>
<l>poiché le voglie sue così pie foro,</l>
<l>ché per ben del figliuol caro s'indusse</l>
<l>mostrarsi un uomo, ancor che donna fusse.</l>
</lg>
<lg><l>Né chi la legge fece questo caso</l>
<l>giamai pensossi e se l'avesse visto</l>
<l>non avrebbe condur fatto a l'occaso,</l>
<l>madre sì pia, con fin sì acerbo e tristo,</l>
<l>ma da ragione interna persuaso</l>
<l>avria a la sua calamità provisto</l>
<l>e detto avria poiché ciò avesse inteso,</l>
<l>che caso tal non fu da lui compreso.</l>
</lg>
<lg><l>Perché poteva più la naturale</l>
<l>legge, che non potea quella, ch'è scritta</l>
<l>ed a la gran pietà di donna tale</l>
<l>mai non avrebbe colpa alcuna ascritta,</l>
<l>non ch'avesse voluto che mortale</l>
<l>pena l'avesse estremamente afflitta,</l>
<l>che legge non fu mai, la qual vietasse</l>
<l>che madre, figlio suo, non aiutasse.</l>
</lg>
<lg><l>E che però giusto era liberarla,</l>
<l>perché, se pur peccato avea commesso,</l>
<l>l'averle minacciato di far farla</l>
<l>il fine, che il senato avea commesso,</l>
<l>finché viveva, ben potea ritrarla</l>
<l>da commetter più mai simile eccesso,</l>
<l>(se ciò era pur eccesso) e che non giusto</l>
<l>era il più oltre passar, ma empio e ingiusto.</l>
</lg>
<lg><l>Qual si senton talor mormorar l'onde</l>
<l>al soffiar d'Euro lievemente mosse,</l>
<l>o qual si senton tremolar le fronde,</l>
<l>se son nel bosco da lievi aure scosse,</l>
<l>un mormorio tal ivi si difonde</l>
<l>da la question, ch'Ercol nel foro mosse:</l>
<l>chi vuol che sia la donna a morte data</l>
<l>e chi di parer è che sia salvata.</l>
</lg>
<lg><l>Quel dice: – Ché la legge dee servarsi,</l>
<l>poiché parer commun l'ha statuita</l>
<l>e ch'a l'altre verrà a baldanza darsi,</l>
<l>liberata costei d'esser schernita</l>
<l>e che non dee più tosto legge farsi,</l>
<l>se poi ch'è fatta, esser non dee essequita,</l>
<l>e chi legge condanna ad esser morto,</l>
<l>non puote dir mai di ricever torto.</l>
</lg>
<lg><l>Altri a le ragion d'Ercole consente</l>
<l>e dice che lodevol cosa sempre</l>
<l>fa chi si mostra d'esser sì clemente,</l>
<l>che la severità mitighi e tempre,</l>
<l>e che se la legge è bene inclemente,</l>
<l>dee maturità altrui ridurla a tempre,</l>
<l>ché per servar la sua durezza illesa,</l>
<l>somma giustizia alfin non paia offesa.</l>
</lg>
<lg><l>E che si fa la legge aspra e severa,</l>
<l>non perché a pien si servi la sua asprezza,</l>
<l>ma perché vistala altri così fiera,</l>
<l>tema di non provar sua rigidezza,</l>
<l>ma se pietà, come Calipatera,</l>
<l>alcun trascorrer fa, dee la durezza</l>
<l>mitigar de la legge il magistrato,</l>
<l>a cui di amministrar giustizia è dato.</l>
</lg>
<lg><l>Poscia che molto fu detto e risposto,</l>
<l>i migliori al buono Ercol consentiro</l>
<l>e serò quel che da lui fu proposto,</l>
<l>liberando la donna dal martiro;</l>
<l>ottenuta la grazia, da Ercol, tosto</l>
<l>l'alte sue lodi al cielo andar s'udiro,</l>
<l>e perché questo più non succedesse,</l>
<l>volser ch'una altra legge allor si fesse.</l>
</lg>
<lg><l>E fu, che mastro al campo non venisse,</l>
<l>da indi in poi che non venisse nudo,</l>
<l>acciò che donna alcuna più non gisse,</l>
<l>a tentar sorte tal, caso sì crudo,</l>
<l>poiché parer commun la legge fisse,</l>
<l>per l'avenire, a l'usitato ludo,</l>
<l>Ercol fe', col senato, che il servo empio,</l>
<l>che la donna accusò, fu a gli altri essempio.</l>
</lg>
<lg><l>Perch'è gli fu, qual traditore, impeso, </l>
<l>per lo pié manco e lasciato ivi tanto,</l>
<l>che da morte crudel fu sovrapreso,</l>
<l>né punto gli giovò preghiera, o pianto;</l>
<l>Ercol, ch'a far di sé prova, era acceso,</l>
<l>poiché cessato fu il tumulto alquanto</l>
<l>si die a lottare e a giocar co'cesti</l>
<l>abbattendo e atterrando or quegli, or questi.</l>
</lg>
<lg><l>Vittorioso fu in ogni certame</l>
<l>che 'n quel tempo, a l'Olimpo si facesse,</l>
<l>onde quel popol per mostrar che l'ame</l>
<l>e che caro l'onor d'Ercole avesse,</l>
<l>un'alta e singolar statua di rame,</l>
<l>su una eccelsa colonna, ivi gli errese,</l>
<l>e per far più le sue prodezze conte,</l>
<l>d'oleastro gli cinsero la fronte.</l>
</lg>
<lg><l>Or essendo a que' giuochi gente molta</l>
<l>d'Argo, d'Arcadia e de la nobil Tebe,</l>
<l>Ercole a far vendetta il pensier volta</l>
<l>d'Augea che fu di cor sì rozzo ed ebe,</l>
<l>che da lui la merce fu ad Ercol tolta</l>
<l>come se stato fusse un de la plebe,</l>
<l>tal ch'egli si partì pieno di sdegno,</l>
<l>giurando di voler levargli il regno.</l>
</lg>
<lg><l>Volendo adunque far giusta vendetta</l>
<l>Ercole allor, del ricevuto oltraggio, </l>
<l>tutta raccoglie quella gente eletta,</l>
<l>che detta esser venuta a que' giuochi aggio;</l>
<l>e poscia che fu tutta in un ristretta,</l>
<l>disse Ercol loro: – Il vostro alto coraggio</l>
<l>e la cortesia vostra mi dà ardire</l>
<l>di volervi una mia onta ora scoprire.</l>
</lg>
<lg><l>Pensando che il valor che 'n voi alberga,</l>
<l>ed il desio d'onor che v'ardeil seno</l>
<l>a questa bella impresa, intanto, v'erga,</l>
<l>che venir non debbiate al giusto meno,</l>
<l>ma perché l'insolenza si disperga</l>
<l>d'un malvagio signor, d'inganni pieno,</l>
<l>l'arme prender vogliate a mio favore</l>
<l>e mostrar la virtù vostra e il valore.</l>
</lg>
<lg><l>Augea che d'Elide or l'imperio tiene</l>
<l>per una util fatica a lui prestata,</l>
<l>su la sua fe' non sotto incerta spene,</l>
<l>la merce mi promise meritata,</l>
<l>poscia come iniquo uom che fe' non tiene,</l>
<l>giunta alfine la mia opra incominciata,</l>
<l>non pur mi negò il reo quel che promise,</l>
<l>ma l'opra e me, com'ingrat'uom, derise.</l>
</lg>
<lg><l>Allor tentai voler farlo pentire</l>
<l>che non mi avesse mantenuto fede,</l>
<l>ma tosto ch'a l'ingiusto uomo desire</l>
<l>venne di dinegarmi la mercede,</l>
<l>insieme fece molta gente unire,</l>
<l>e parte lor del suo paese diede,</l>
<l>acciò ch'ognun di lor mi s'opponesse</l>
<l>e quel ch'egli promise, non mi desse.</l>
</lg>
<lg><l>Vedete ingratitudine d'uom reo,</l>
<l>che per non dar quel ch'a ragion deveva</l>
<l>e farmi ingiuria, a gente strana deo,</l>
<l>parte di quel che 'n Elide teneva,</l>
<l>di questa onta incredibil che mi feo,</l>
<l>perché Fileo, suo figlio il riprendeva,</l>
<l>sì accese di tant'ira quest'uom fiero</l>
<l>che lo scacciò, qual'oste, de l'impero.</l>
</lg>
<lg><l>Onde il meschino sconsolato stassi,</l>
<l>senza sussidio alcun lontan dal padre,</l>
<l>ed ora a questo, ora a quell'altro vassi,</l>
<l>chiedendo aiuto, pieno di doglie adre,</l>
<l>ed ora prega me che più nol lassi</l>
<l>in questa angoscia e giunga in un le squadre</l>
<l>e faccia sì ch'egli non sia scacciato</l>
<l>da questo ingiusto e privo de lo stato.</l>
</lg>
<lg><l>E perché parmi ciò ragione e penso,</l>
<l>che giusto a voi ciò parer debba ancora,</l>
<l>la pietà, la giustizia il cor mi ha accenso</l>
<l>a non lasciarlo del suo regno fuora,</l>
<l>così d'aver me ed il figliuolo offenso</l>
<l>questo ingiusto uom fia castigato a un'ora,</l>
<l>se 'n questa impresa mostrar vi vorrete,</l>
<l>ché pronti a favorire il dever sete.</l>
</lg>
<lg><l>Però per lo valor vostro vi prego</l>
<l>e per l'amor ch'io so che mi portate</l>
<l>che non vogliate, in questo caso, niego</l>
<l>farmi, ma che sian l'onte appareggiate;</l>
<l>e se forse è bisogno, ivi riprego</l>
<l>che possa in voi si il giusto e la pietade</l>
<l>che questo figlio (e Fileo mostrò a ognuno)</l>
<l>non lasciate oltraggiar da un re importuno.</l>
</lg>
<lg><l>Qual quando convocò Giove gli dei</l>
<l>e loro espose che voleva armarsi</l>
<l>contra i giganti impetuosi</l>
<l>che di far guerra al ciel volean vantarsi,</l>
<l>consentir tutti, così allora quei</l>
<l>che da Alcide perciò vider pregarsi,</l>
<l>pronti, di gir con lui, si dimostraro,</l>
<l>a castigar quel tiranno empio, avaro.</l>
</lg>
<lg><l>Qual quando a la stagion miglior che solve</l>
<l>le nevi e il ghiaccio in umido licore,</l>
<l>ogni rio, ogni torrente si rivolve</l>
<l>al fiume suo, mostrando ira e furore;</l>
<l>tal ch'ei, superbo in vista, l'onde volve,</l>
<l>mostrandosi di se stesso maggiore,</l>
<l>così color, con Ercole si uniro</l>
<l>ed ad Augea assalir ratti si giro.</l>
</lg>
<lg><l>Augea che sente che gli viene adosso,</l>
<l>quando il pensava men, né temea meno,</l>
<l>Ercole, con essercito sì grosso,</l>
<l>non vuol venire a sé medesmo meno,</l>
<l>cinger fa la città d'argine e fosso,</l>
<l>perché si vuol poter servar almeno,</l>
<l>dentro a le mura, quando egli non vaglia</l>
<l>uscir ne la campagna, a la battaglia.</l>
</lg>
<lg><l>Quei di Pile, di Pisa e i suoi raguna</l>
<l>e tutti quei che fur seco a periglio</l>
<l>e dispone le squadre ad una, ad una,</l>
<l>udì forza e bisogno e di consiglio;</l>
<l>così esperto nocchier se la fortuna</l>
<l>prevede che por debba in gran scompiglio</l>
<l>il mar che solca, né ritrarsi in porto,</l>
<l>possa per non restar, tra l'onde, morto.</l>
</lg>
<lg><l>Se ne va a questa ed a quell'altra parte</l>
<l>e i marinari, a i luochi suoi dispone</l>
<l>e con quanto ha valor, con quanta ave arte,</l>
<l>quanto può meglio al rio furor s'oppone</l>
<l>mentre ordina le genti e le comparte;</l>
<l>per opporsi al figliuol d'Anfitrione,</l>
<l>il superbo Augea, viene il forte Alcide</l>
<l>e il campo intorno a la città divide.</l>
</lg>
<lg><l>Ecco esce fuor d'una squallida sterpe,</l>
<l>strisciando gonfia su il verde terreno,</l>
<l>con la testa alta una adirata serpe</l>
<l>con tre lingue, vibrando aspro veneno;</l>
<l>ecco la vede che per terra serpe</l>
<l>un'aquila dal ciel, puro e sereno,</l>
<l>e a lei si cala, qual falcone a starne,</l>
<l>per voler strazio miserabil farne.</l>
</lg>
<lg><l>E a mezzo, con l'adunche unghie, la prende,</l>
<l>sdegnosa a i pié la serpe le si annoda</l>
<l>ed al collo co'denti or le si stende,</l>
<l>or drizza a i fianchi il morso, ora a la coda,</l>
<l>ma nulla fa che sì l'augel l'offende</l>
<l>che non può il dente porre ove la roda,</l>
<l>perché l'assal col becco e fere in guisa</l>
<l>che non piagata pur, ma resta uccisa.</l>
</lg>
<lg><l>Da questo, Ercole augurio ottimo prese</l>
<l>ed a'compagni disse: – Ecco che Giove</l>
<l>con l'augel suo, ci vuol mostrar palese,</l>
<l>quali per esser sian le nostre prove,</l>
<l>e come vendicar debbiam l'offese</l>
<l>antiche e l'altre che ci farà nove</l>
<l>questo malvagio s'egli è così sciocco</l>
<l>che prenda contra nui lancia, né stocco. –</l>
</lg>
<lg><l>Il favore del ciel non può mancare</l>
<l> – soggiunse Alcide – a chi a giustizia s'arme</l>
<l>e vittoria mai sempre dee sperare</l>
<l>chi move contra uomo malvagio l'arme,</l>
<l>perché il reo d'or, in or deve aspettare</l>
<l>(come insin or d'aver compreso parme)</l>
<l>ch'alfin dia al mal'oprar divin giudicio</l>
<l>dopo un gran tolerar, degno supplicio.</l>
</lg>
<lg><l>Come nocchier, che 'n mezzo il mar si trova</l>
<l>combattuto da l'onde in ogni lato</l>
<l>e discorre che punto non gli giova</l>
<l>l'opporsi al mare ed al fier vento irato,</l>
<l>non volendo ir contra fortuna in prova,</l>
<l>né a danno suo tentar l'acerbo fato,</l>
<l>l'ancore gitta e immobil ivi stassi,</l>
<l>finché l'ira del vento e del mar passi.</l>
</lg>
<lg><l>Così si diede a fare allor di lui</l>
<l>Augea, pensando ciò al suo mal rimedio,</l>
<l>che 'n Elide asserrò i soldati suoi</l>
<l>e apparecchiossi a sostener l'assedio;</l>
<l>Ercol, che infiammato è contra costui,</l>
<l>cinge la terra e dice farà il tedio</l>
<l>ed il disagio che tu mi verrai</l>
<l>a piedi umile e mi ti sopporrai.</l>
</lg>
<lg><l>Mentre senza venir punto a battaglia,</l>
<l>a danno d'Augea la sua gente spinge</l>
<l>Ercole e la città qua e là travaglia</l>
<l>ed ogni giorno più la preme e stringe,</l>
<l>una figlia del re da la muraglia,</l>
<l>mira quella potente oste che cinge</l>
<l>Elide e visto Alcide in quella torma,</l>
<l>il maraviglia e loda la sua forma.</l>
</lg>
<lg><l>Or costei, mentre era l'assedio intorno</l>
<l>ad Elide, ascendea sovra una torre,</l>
<l>onde veder poteva d'ogn'intorno</l>
<l>tutta la gente ostile in squadra porre,</l>
<l>e visto le venia, di giorno, in giorno,</l>
<l>Ercole e a cerco a la città disporre</l>
<l>l'assedio, onde il suo viso sì le piacque</l>
<l>che il padre e il regno, appresso lui, le spiacque.</l>
</lg>
<lg><l>Ché con tal forza ella raccolse il viso</l>
<l>d'Ercol nel core e così lo v'impresse,</l>
<l>che s'avenia che nol vedesse aviso</l>
<l>l'era che senza l'alma rimanesse,</l>
<l>non poteva in lei più giuoco, né riso,</l>
<l>né ciò che per piacerle altri facesse,</l>
<l>solo ad Alcide ella pensava e solo</l>
<l>bramava esser con lui sola, con solo.</l>
</lg>
<lg><l>Se dormia, le mostrava Ercole il sonno</l>
<l>e godea ella veder la bella imago,</l>
<l>bramava sol di lei vederlo donno,</l>
<l>a lui solo volgeva il pensier vago,</l>
<l>le cose, desta poi, scorrea che ponno</l>
<l>far venir uom gentil di donna vago,</l>
<l>ma non potendo più, sen va a la torre</l>
<l>e al foco suo, col mirar lui, soccorre.</l>
</lg>
<lg><l>Se il vedea porsi la leonina vesta,</l>
<l>in quel cuoio veder le parea Marte;</l>
<l>se correre il vedea per la foresta,</l>
<l>lodava il suo valor, lodava l'arte;</l>
<l>se il corsier volger con la man rubesta,</l>
<l>artatamente in questa o'n quella parte,</l>
<l>credea che castor mai, con tal fortezza,</l>
<l>cillaro non movesse.o tal destrezza.</l>
</lg>
<lg><l>S'il leon gli vedea dal capo tolto,</l>
<l>godea mirare il nobil viso e il collo</l>
<l>e le parea che il generoso volto</l>
<l>a Bacco fesse scorno ed ad Apollo;</l>
<l>e se lodato ella l'aveva molto,</l>
<l>quando col viso chiuso già mirollo,</l>
<l>al mirar de la fronte e de le ciglia,</l>
<l>tutta s'empia di strana maraviglia.</l>
</lg>
<lg><l>Va d'ora, in ora tanto oltre l'amore,</l>
<l>che di ardente der tutta sfavilla,</l>
<l>tal che s'incenerisce quasi il core,</l>
<l>e quasi ella divien nera favilla;</l>
<l>brama a tal giunta d'Elide signore</l>
<l>veder lui per cui tutta si distilla,</l>
<l>e vorria Ercol veder tanto possente,</l>
<l>che il padre superasse e la sua gente.</l>
</lg>
<lg><l>Se vibrar dardo, od altra arma vedea</l>
<l>contra i nemici, da le mura, mesta</l>
<l>che non giungesse ad Ercole temea</l>
<l>e il ferisce nel fianco e ne la testa,</l>
<l>doleasi seco ch'andar non potea,</l>
<l>pria che il colpo giungesse, ad Ercol presta,</l>
<l>ad avisarlo, o fargli di sé scudo,</l>
<l>sì che non l'offendesse il colpo crudo.</l>
</lg>
<lg><l>O quante volte a l'empia, pensier venne</l>
<l>di gittarsi ne l'oste da le mura?</l>
<l>Quante di aprir le porte le sovenne</l>
<l>per dar d'entrar ad Ercol via sicura,</l>
<l>e l'avria fatto, senonché la tenne</l>
<l>de le guardie e del padre la paura,</l>
<l>e molto spesso le dolse esser viva,</l>
<l>poiché non si vedea del padre priva.</l>
</lg>
<lg><l>Seco dicendo: – Se il mio padre fosse</l>
<l>uscito fuor di vita ha già dieci anni,</l>
<l>Ercol godrei, per cu' amor mi percosse,</l>
<l>e fuor serei di così gravi affanni,</l>
<l>e non mi struggerian le polpe e l'osse</l>
<l>le cure che mi son di sì gran danni,</l>
<l>che non ho pure, oimé, non dirò lieta,</l>
<l>ma una sol ora riposata, o quieta.</l>
</lg>
<lg><l>Poscia sé riprendea che ciò volesse</l>
<l>e dicea: – Oimé, se fusse il padre morto,</l>
<l>io non saprei ch'Alcide or mi piacesse</l>
<l>e fusse egli il mio bene e il mio conforto:</l>
<l>ringrazio il ciel che insino ad ora stesse</l>
<l>a dargli morte e ben mi doglio a torto,</l>
<l>perché la vita del mio padre face, </l>
<l>ch'amor m'infiamma con sì nobil face. –</l>
</lg>
<lg><l>Indi dicea: – So ch'a ragione pugna</l>
<l>questo, di Giove, generoso figlio</l>
<l>e il veggo vincitor di questa pugna</l>
<l>e il padre d'esser morto a gran periglio,</l>
<l>che se costui vittorioso giugna</l>
<l>ne la città non uderà consiglio,</l>
<l>né prego alcuno perché a fil di spada,</l>
<l>il padre, i cittadini ed io non vada.</l>
</lg>
<lg><l>Devendo adunque esser la patria presa,</l>
<l>e preso con la patria il padre ed io,</l>
<l>meritamente ne serei ripresa,</l>
<l>se potendo salvar me e il padre mio,</l>
<l>volessi che vincesse questa impresa,</l>
<l>con danno così grave e così rio,</l>
<l>il forte Alcide e più tosto il valore</l>
<l>la vittoria gli desse, che il mio amore.</l>
</lg>
<lg><l>Il mio amor voglio che vittoria dia</l>
<l>senza sangue, al fort'uom, ch'ora m'assale</l>
<l>perch'egli, astretto a la mia cortesia,</l>
<l>non ardisca ad alcun di noi far male,</l>
<l>e perché segua ciò, mestier mi fia</l>
<l>tor de le mani al padre il crin fatale</l>
<l>e a colui darlo, con la patria, in dono,</l>
<l>cui dal ciel destinata a servir sono.</l>
</lg>
<lg><l>Pensando questo la malvagia figlia,</l>
<l>sopra di ciò lungo discorso face,</l>
<l>poscia più saggiamente si consiglia</l>
<l>e dice: – S'ove credo trovar pace</l>
<l>da costui che la patria mia scompiglia</l>
<l>e refrigerio a la mia ardente face,</l>
<l>mi sdegnasse ed irato mi uccidesse</l>
<l>ch'util sariami che il capello avesse? –</l>
</lg>
<lg><l>Poi pensier muta e dice: – Quando pure</l>
<l>fusse Ercole contrario al mio desire</l>
<l>e mandar mi volesse a l'ombre oscure,</l>
<l>contenta son, per la sua man, morire</l>
<l>e per uscir di sì gravose cure;</l>
<l>a l'arme sue vo' nudo il petto offrire,</l>
<l>acciò che la sua man m'ancida e accore,</l>
<l>come per lui già mi traffisse amore. –</l>
</lg>
<lg><l>E su questo pensier tutta si ferma,</l>
<l>pensando seco, che più dolce morte</l>
<l>non può far donna, per amore inferma,</l>
<l>ché gir per man di quel, ch'ella ama, a morte</l>
<l>in questo risoluta, in questo ferma,</l>
<l>scende la torre ed entra ne la corte,</l>
<l>per torre al miser padre il fatal crine</l>
<l>e porlo in mani ostili e pellegrine.</l>
</lg>
<lg><l>Scelse Minerva già questo capello</l>
<l>del capo di Medusa e il dié a Cefeo</l>
<l>e gli disse che infinché tenea quello,</l>
<l>sicur serebbe da ogni caso reo</l>
<l>e che né re, né d'altri a lui ribello,</l>
<l>vincere unqua il faria, però che deo</l>
<l>al capel tal virtù, perch'egli fesse</l>
<l>invincibil chiunque il possedesse.</l>
</lg>
<lg><l>Augea da Cefeo poscia il capell'ebbe,</l>
<l>(ma come fusse ciò non vi so dire)</l>
<l>però sì in lui l'ardir, l'orgoglio crebbe,</l>
<l>che giamai non pensò danno sentire</l>
<l>e stintò che costretto ognun serebbe</l>
<l>ch'andasse la città sua ad assalire,</l>
<l>lasciar l'impresa e ciò stato seria</l>
<l>se non gli si opponea la figlia ria.</l>
</lg>
<lg><l>Or mentre a danno di suo padre accoglie</l>
<l>questa figlia malvagia, ogni sua cura,</l>
<l>da noi si fugge il sole e il dì ne toglie</l>
<l>ed in sua vece vien la notte oscura;</l>
<l>ella, per essequir le crude voglie,</l>
<l>il capello fatale ad Augea fura,</l>
<l>con scelerata mano e si dispone</l>
<l>di portarlo al figliuol d'Anfitrione.</l>
</lg>
<lg><l>Ai cruda figlia, ai come tanto ardita</l>
<l>fusti giamai come sì acerba e fiera</l>
<l>che la patria da te fusse tradita</l>
<l>ed il padre, per una alma straniera?</l>
<l>Amor, ch'a gloria i suoi seguaci invita,</l>
<l>acciò mai non t'indusse, ma Megera</l>
<l>io, perché vo' ch'alcun mai non ti nome,</l>
<l>supprimo donna rea l'empio tuo nome.</l>
</lg>
<lg><l>La scelerata figlia, poiché il crine</l>
<l>con l'empia mano al re suo padre tolse,</l>
<l>andò ad Alcide e disse: – Le divine</l>
<l>doti che il cielo in te e natura accolse,</l>
<l>fatt'han ch'ancor che tu d'altro confine</l>
<l>sia qui venuto, a danni nostri, volse</l>
<l>costei prepor l'amarti a la sua terra</l>
<l>e al padre, contra cui fai sì aspra guerra.</l>
</lg>
<lg><l>E ché per dimostrarti il grande ardore</l>
<l>che le cuoce per te tutti gli spirti</l>
<l>avendoti già dato in dono il core,</l>
<l>la patria vuole anco e il suo padre offrirti;</l>
<l>e far che senza guerra, sii signore</l>
<l>d'Elide e vegga il popolo ubidirti! –</l>
<l>E questo detto, con demesso volto,</l>
<l>gli offerse il crin, ch'avea al suo padre tolto.</l>
</lg>
<lg><l>Dicendo: – Questo, ch'or ti dò, capello</l>
<l>t'apre d'Elide mia le chiuse porte,</l>
<l>e a voglia tua porai chiaro vedello</l>
<l>ch'a la città non gioverà esser forte,</l>
<l>altro non cheggio senonché per quello</l>
<l>amor, che cagione è che ciò ti porte,</l>
<l>una grazia mi faccia che sol bramo,</l>
<l>ché tanto tu ami me, quant'or io t'amo.</l>
</lg>
<lg><l>Qual chi ode cosa orribil di stupore</l>
<l>riman sì pien che dir non può parola;</l>
<l>tal ad Ercol, veduto questo orrore,</l>
<l>pietà la mente quasi e i sensi invola</l>
<l>e disse verso lei, pien di furore:</l>
<l> – Ti distruggan gli dei, crudel figliuola,</l>
<l>stran mostro più di tutti quanti i mostri,</l>
<l>disnor del sesso tuo, de i tempi nostri.</l>
</lg>
<lg><l>Meco non serai tu che sì empia mente</l>
<l>non vo' patir che nel mio popol viva;</l>
<l>costei, che dirsi ciò da Alcide sente,</l>
<l>restò così d'ogni baldanza priva,</l>
<l>sì la presse dolor grave e possente</l>
<l>che le rincrebbe di trovarsi viva,</l>
<l>e da l'ambascia vinta e dal dolore,</l>
<l>mandò sdegnosa queste voci fuore.</l>
</lg>
<lg><l>Dunque per te, per te dunque, crudele,</l>
<l>verrò in odio a la terra, in odio al cielo?</l>
<l>E mi serà cagion d'alte querele</l>
<l>l'averti amato con ardente zelo?</l>
<l>Tal, che son stata al mio padre infedele</l>
<l>e a la mia patria, perché tu sia gelo,</l>
<l>ov'io, per te, mi trovo tutta foco,</l>
<l>né curi l'amor mio molto, né poco?</l>
</lg>
<lg><l>Non ti parturì mai, donna di Giove,</l>
<l>crudel, ma d'una rupe, oimé, nascesti,</l>
<l>e questo io scorgo, a manifeste prove,</l>
<l>poscia ch'a l'amor mio tal merce presti:</l>
<l>misera, ove ricorrer debbo? Ed ove</l>
<l>avere aiuto? Se tu che devresti</l>
<l>per lo don, ch'io t'ho fatto, essermi pio,</l>
<l>mi sei sì crudo, sì spietato e rio?</l>
</lg>
<lg><l>Felice, oimé, felice, oimé se cieca</l>
<l>nata mi fossi e non ti avessi visto,</l>
<l>poi ch'averti veduto, ora m'arreca,</l>
<l>per lo mio troppo amor, fin così tristo,</l>
<l>misera è quella donna che sì accieca</l>
<l>altrui beltà, ch'ella, per farne acquisto</l>
<l>mette la patria, il padre e sé in non cale,</l>
<l>vinta da l'appetito irrazionale.</l>
</lg>
<lg><l>Misera me: per te perduto ho il padre,</l>
<l>per te la patria e mi son fatta infame,</l>
<l>venuta son tra le nemiche squadre,</l>
<l>per esserti sol serva e perché m'ame</l>
<l>e vuol destin crudele, oimé e sì ell'adre</l>
<l>che la ruina e la mia morte brame;</l>
<l>ma poiché pur tu vuoi ch'io me ne mora,</l>
<l>trammi almen tu di questa vita fuora.</l>
</lg>
<lg><l>Ché poscia ch'esser tal la merce deve</l>
<l>de l'amor mio, del mio desire insano,</l>
<l>noioso non mi fia punto, né greve</l>
<l>il vedermi morir per la tua mano! –</l>
<l>Ercol, cui par che il ragionare aggreve</l>
<l>di questo orribil mostro ed inumano:</l>
<l>Va – disse – che da Dio il castigo dato</l>
<l>fia a così abbominevole peccato. –</l>
</lg>
<lg><l>Allor costei piena di quel furore</l>
<l>che, per sì crudel fatto, in lei s'indonna,</l>
<l>indi si parte, spinta dal dolore</l>
<l>a cui non senti par mai mortal donna</l>
<l>e sì trappassa con un ferro il core</l>
<l>e scioglie l'alma da la fragil gonna</l>
<l>che bestemiando scende giù a l'inferno</l>
<l>ad aver pena e aver supplicio eterno.</l>
</lg>
<lg><l>Ma prima ch'ella al miser fine andasse,</l>
<l>mossa da voglie dispietate e crude,</l>
<l>(acciò ch'alcun più mai nol ritrovasse)</l>
<l>il fatal crin gittò in una palude.</l>
<l>Augea, ciò inteso, per Ercol non passe</l>
<l>ne la città che il popolo e lui chiude</l>
<l>e da giust'ira mosso e da gran sdegno,</l>
<l>non gli tolga la vita insieme e il regno.</l>
</lg>
<lg><l>Dopo molto pensare, andò il meschino</l>
<l>fuor de la terra, al figlio d'Alcumena</l>
<l>ed umile e demesso, a capo chino</l>
<l>Ercole disse: – A te il mio error mi mena</l>
<l>perché mi ha mostro il mio fiero destino,</l>
<l>qual mi si dee supplicio e qual catena,</l>
<l>poiché fatto ha a la figlia il crin rapirmi,</l>
<l>e perché vincitor tu sia, tradirmi!</l>
</lg>
<lg><l>Però tutto in tuo arbitrio i'mi rimetto,</l>
<l>tu fa di me quel che di far ti piace</l>
<l>e se corregger forse il mio difetto</l>
<l>ti par, col perdonarmi e darmi pace,</l>
<l>d'obligo eterno i'mi ti terrò astretto,</l>
<l>ma se forse ch'io viva ti dispiace</l>
<l>e parti che d'avere a morir merti,</l>
<l>non ricuso anco ciò per compiacerti. –</l>
</lg>
<lg><l>Ercol che sempre fu d'animo grande,</l>
<l>né giamai crudo a chi a lui venne umile:</l>
<l>Perdon – disse – ti dò, poiché il dimande</l>
<l>perché non voglio che il tuo fatto vile</l>
<l>con cui oltraggiasti me, ne le tue bande,</l>
<l>esser mi faccia mai men che gentile!</l>
<l>E detto ciò, deposto l'odio antico,</l>
<l>cortese tutto gli si mostrò e amico.</l>
</lg>
<lg><l>Usata ch'ebbe ad Augea Ercol mercede</l>
<l>e la vita concessagli e perdono,</l>
<l>di suo consentimento a Fileo diede</l>
<l>tutto il regno, che il padre aveva in dono,</l>
<l>il novo successor, giurando fede,</l>
<l>disse: – Per sempre tuo vassallo i'sono! –</l>
<l>Ercol, ciò fatto, a Tebe andò e le cose</l>
<l>fe' ch'io dirò diman che il dur gli impose.</l></lg></div1>

<div1><head>XI</head>

<lg><l>Se quanti sono i venenosi draghi</l>
<l>che col lor fischio e con gli acuti denti,</l>
<l>lasciati i gorghi e le paludi e i laghi,</l>
<l>vengono a venerar l'umane genti,</l>
<l>tanti vi fussero Ercoli che vaghi</l>
<l>del commun nostro ben fussero intenti</l>
<l>a spegnere il mortifero veneno,</l>
<l>questo seme crudel verrebbe meno.</l>
</lg>
<lg><l>Ma perché crescon quelli e mancan questi,</l>
<l>in numero quei son quasi infiniti,</l>
<l>e s'aviene, signor, ch'or da sì infesti</l>
<l>mostri vostra bontade or non aiti;</l>
<l>veggo i veneni lor sì a i buon molesti,</l>
<l>che tutti i pregi uman seran finiti,</l>
<l>ché se ci manca il vostro alto soccorso,</l>
<l>fia ucciso ognun dal lor rabbioso morso.</l>
</lg>
<lg><l>Perché tal drago esce d'oscura stanza</l>
<l>ch'a novi rai del novo sol si liscia,</l>
<l>che gonfio di venen mortale avanza</l>
<l>ogni aspido, ogni tiro, ogni rea biscia</l>
<l>e avendo in mordere altri ogni speranza</l>
<l>per l'erboso terreno ondeggia e striscia</l>
<l>e con gli occhi focosi, acceso d'ira,</l>
<l>sol a mordere altrui dì e notte mira.</l>
</lg>
<lg><l>E desta molti che col mortal fiato,</l>
<l>vibran le ardenti e venenose lingue,</l>
<l>tal che gittan venen per ogni lato,</l>
<l>e ognun di lor de l'altrui mal s'impingue,</l>
<l>onde se il valor vostro alto e pregiato,</l>
<l>questa stirpe mortale or non estingue,</l>
<l>veggo ch'a stato tale i buon verranno</l>
<l>ché le rare virtù lor non varranno.</l>
</lg>
<lg><l>Ma a chi vi desto a sì onorata impresa,</l>
<l>Ercole invitto, se voi per voi stesso</l>
<l>avete a questo far la mente accesa,</l>
<l>sì che di lor nessun vi viene appresso,</l>
<l>che poiché la virtù vostra è compresa,</l>
<l>questo mal seme timido e sospeso</l>
<l>si sta e il venen tien chiuso al cor intorno,</l>
<l>non ardendo ad alcun far danno, o scorno?</l>
</lg>
<lg><l>C'ha de la virtù vostra sì gran tema</l>
<l>il costor stuolo maledetto e rio,</l>
<l>che dubita tutt'ora che nol prema</l>
<l>la forza vostra, onde ne paghi il fio</l>
<l>e sì si rode che da sé egli scema,</l>
<l>consumando se stesso il reo desio,</l>
<l>onde non è di foco, né di mazza</l>
<l>mestieri a voi, contra questa empia razza.</l>
</lg>
<lg><l>Come mestier ne fu ad Ercole antico,</l>
<l>del qual serbate voi la virtù e il nome,</l>
<l>quando a Lerna mandollo il fier nemico,</l>
<l>perché le forze sue restasser dome,</l>
<l>da l'Idra che col fiato suo ogni aprico</l>
<l>loco struggeva e non sapeva come</l>
<l>difendersi da quel mortifero angue</l>
<l>la gente, fatta per timore essangue.</l>
</lg>
<lg><l>Viste Giunon le gloriose prove</l>
<l>contra le fiere e gli altri mostri insani,</l>
<l>del possente figliuol del sommo Giove,</l>
<l>ond'eran tutti i suoi disegni vani,</l>
<l>arse di novi sdegni e d'ire nove</l>
<l>e tornando a i pensier crudi e inumani,</l>
<l>volse ancor che il vedesse ardito e franco,</l>
<l>ché il nemico il mandasse a periglio anco.</l>
</lg>
<lg><l>Visse in Arime già una ninfa cruda,</l>
<l>tra duri sassi, in buca oscura e cava,</l>
<l>che si scopria disopra donna ignuda</l>
<l>e disott'era una ria serpe e prava,</l>
<l>la qual viveva sol di carne cruda,</l>
<l>e mai, per tempo alcun, non invecchiava,</l>
<l>Echidna detta che gli occhi volgeva</l>
<l>di parte in parte, ovunque ella voleva.</l>
</lg>
<lg><l>A costei si congiunse già Tifone,</l>
<l>vento crudel, via più d'ogn'altro vento,</l>
<l>vinto da una focosa passione,</l>
<l>onde avea notte e dì grave tormento;</l>
<l>nacque di costor due quel fier dracone</l>
<l>che capì aveva, in un sol corpo, cento,</l>
<l>e fu dett'Idra e di sì orribil vista</l>
<l>che non fu mai fiera più cruda vista.</l>
</lg>
<lg><l>Poscia che l'empia figlia di Saturno</l>
<l>ebbe veduta la spietata fiera,</l>
<l>tutte le voglie sue rivolte furno</l>
<l>a voler ch'Ercol, per quel mostro, pera;</l>
<l>e lo studio del giorno ed il notturno</l>
<l>intorno a tal pensier tutto posto era,</l>
<l>onde, con propria man, nutri la serpe</l>
<l>cui simile per terra altra non serpe.</l>
</lg>
<lg><l>Quanto muta il furor l'animo altrui?</l>
<l>E quanto dal diritto altri allontana?</l>
<l>Vedi Giunon moglie di Giove, a cui</l>
<l>simile il ciel non ha, fatta sì insana,</l>
<l>che per saziare i gravi sdegni sui,</l>
<l>sì da a nutrire in una oscura tana,</l>
<l>giù discendendo dal celeste chiostro,</l>
<l>sì sozzo, sì deforme e orribil mostro.</l>
</lg>
<lg><l>Quindi veder si può ch'ira non lascia,</l>
<l>quando altrui intorno al cor fervente bolle,</l>
<l>scorgere il ver, ma sì gli occhi gli affascia,</l>
<l>ché quanto di lume ha, tutto gliel tolle;</l>
<l>felice chi levar si può tal fascia</l>
<l>e veder che cercar di far sattolle</l>
<l>le voglie nate d'ira e di disdegno</l>
<l>e del don farsi de la mente indegno.</l>
</lg>
<lg><l>L'Idra crudele e il suo veneno crebbe</l>
<l>in guisa che non vi era in terra pari,</l>
<l>poiché Giunone tal veduta l'ebbe</l>
<l>volse far sazi i suoi disdegni amari,</l>
<l>come chi pur spento veder vorrebbe</l>
<l>i suoi nemici e tutti i modi cari</l>
<l>gli sono che gli s'offrono, onde spere</l>
<l>il desiato fin l'ira sua avere.</l>
</lg>
<lg><l>Vinta adunque Giunon da l'ira interna,</l>
<l>onde le bollea il sangue entro le vene,</l>
<l>di notte andar fa a la palude Lerna,</l>
<l>la qual tra Argo riposta era e Micene,</l>
<l>la serpe ria che d'ogni furia inferna</l>
<l>maggior veleno e maggior rabbia tiene;</l>
<l>ella soffiando avenenò quelle acque</l>
<l>come a la dea che la mandò là, piacque.</l>
</lg>
<lg><l>Chi corallo talor tratto de l'onde</l>
<l>visto ha che 'n un sol ramo ha molti tronchi,</l>
<l>ciascun de i quali poscia si diffonde</l>
<l>in varie parti con ramosi bronchi,</l>
<l>pensi tale la serpe che sì asconde</l>
<l>ne la palude tra fangosi gionchi</l>
<l>e col venen che versan cento teste,</l>
<l>va avenenando or quelle parti, or queste.</l>
</lg>
<lg><l>Ovunque volga la superba belva</l>
<l>il fiato ed il venen mortifer mande,</l>
<l>fa morir l'erba e face che la selva</l>
<l>tutte le foglie e i fior per terra spande,</l>
<l>né animale ivi intorno alcun s'inselva,</l>
<l>quantunque fiero sia, quantunque grande</l>
<l>che por si voglia di assalirla a rischio,</l>
<l>tal paura ha del venenoso fischio.</l>
</lg>
<lg><l>Come talor se la cocente fiamma</l>
<l>ch'arde la notte e il giorno in Mongibello,</l>
<l>esce dal monte ed il paese infiamma</l>
<l>che dianzi in vista era sì vago e bello,</l>
<l>non pur fuggir si vede capro, o damma</l>
<l>da l'aspro foco, ma veloce e snello</l>
<l>ogn'uomo, ogn'animal, tanta paura</l>
<l>ave ciascun de la cocente arsura.</l>
</lg>
<lg><l>Così, qualor uscia de la palude</l>
<l>il mostro, più d'ogn'altro venenoso,</l>
<l>d'erbe faceva le campagne nude</l>
<l>e togliea a gli animali ogni riposo,</l>
<l>né a le fiere giovava esser rie e crude,</l>
<l>per non empirle il ventre cavernoso,</l>
<l>ond'a l'orso, al cenghiale il gran valore</l>
<l>poco valea, contra sì gran furore.</l>
</lg>
<lg><l>Se pastor là con le sue pecorelle</l>
<l>giungea per caso, o per suo fier destino,</l>
<l>le vecchie tranguggiava ella e le agnelle</l>
<l>e facea strazio del pastor meschino,</l>
<l>così facea de i buoi, de le vitelle,</l>
<l>tal ch'ivi si vedea in ogni confine</l>
<l>e per gli dritti e per gli camin torti,</l>
<l>sol sangue sparso e nude ossa di morti.</l>
</lg>
<lg><l>Come quando nel mar fuori al pasto esce</l>
<l>gran foca, gran siluro, o gran balena,</l>
<l>ognun di loro in ogni parte mesce</l>
<l>il mare intorno con immensa lena,</l>
<l>poscia con l'ampia bocca afferra il pesce,</l>
<l>in tanta copia che ne resta piena</l>
<l>l'avida bocca e son sazie le brame</l>
<l>che 'n lor, destato avea l'ingorda fame.</l>
</lg>
<lg><l>Così, al trar de lo spirto, quella Lue</l>
<l>gli augelli ne traea dal cielo a schiere,</l>
<l>tal che l'aquila spesso vista fue,</l>
<l>con la preda ch'aveva in lei, cadere,</l>
<l>ma il ventre mai, ne le gran fauci sue</l>
<l>tanto da divorar poteano avere</l>
<l>ch'ella ognor non cercasse trar nel cupo</l>
<l>suo ventre, orso, cenghiale, augello, o lupo.</l>
</lg>
<lg><l>IL popol di quel loco alfine armosse</l>
<l>e contra la rea bestia in un, si accolse,</l>
<l>ma a lei non così tosto avicinosse</l>
<l>ch'ella i fier capi suoi contra gli volse;</l>
<l>tra le genti ch'ardite s'eran mosse,</l>
<l>aver prendute l'arme a molti dolse,</l>
<l>perché lor parve che forza mortale</l>
<l>uccider non potesse un mostro tale.</l>
</lg>
<lg><l>Pur a lei tutti in quella guisa andaro</l>
<l>che si va ad assalire una fortezza</l>
<l>e le schiere, in bell'ordine, acconciaro</l>
<l>de la gente che a far guerra era avezza;</l>
<l>poi tutti verso il mostro si piegaro,</l>
<l>con ardir, con valore e con destrezza,</l>
<l>sol per aver di quella ria la spoglia,</l>
<l>che cagione era lor di tanta doglia.</l>
</lg>
<lg><l>Sparse la bestia le sue teste in terra,</l>
<l>come arbor sparger suol le sue radici,</l>
<l>si drizzò poscia e apparecchiò a la guerra</l>
<l>gli orrendi capi contra i suoi nemici;</l>
<l>la gente tutta le forti arme afferra</l>
<l>e con molto valor, con mani ultrici,</l>
<l>la serpe in guisa tenta di ferire</l>
<l>che la facciano tutta ivi morire.</l>
</lg>
<lg><l>Non sì spessa la grandine dal cielo</l>
<l>cade, quando il gran Giove irato tuona,</l>
<l>né allor la neve che la terra il gelo</l>
<l>copre e zefiro e flora n'abbandona</l>
<l>come va spesso un dopo l'altro telo</l>
<l>adosso al drago, perché non perdona</l>
<l>alcuno a lancia, a spiedo, od a saetta,</l>
<l>per far del danno avuto aspra vendetta.</l>
</lg>
<lg><l>Molti vi fur che con estrema possa</l>
<l>sassi gittaro a l'empio mostro adosso,</l>
<l>onde una torre seria stata scossa</l>
<l>e caduta seria tutta nel fosso,</l>
<l>ma la scagliosa pelle avea sì grossa,</l>
<l>sì forte avea, de la sua spina, l'osso</l>
<l>che non più la offendean quelle percosse</l>
<l>che se diaspro, o ver diamante fosse.</l>
</lg>
<lg><l>Non più fer sassi adunque e strali ed arme</l>
<l>che s'avesser percosso un duro scoglio,</l>
<l>anzi la serpe, quale aspe che s'arme</l>
<l>contra chi presso l'ha, pieno d'orgoglio,</l>
<l>destossi ad ira e (come intender parme</l>
<l>da chi di ciò vergato ha più di un foglio)</l>
<l>i sassi, con la coda, e l'arme prese</l>
<l>e gli assalitor suoi, con quelle, offese.</l>
</lg>
<lg><l>Offese dico in sì spietata guisa</l>
<l>che i miser cadean morti a sette, a sette,</l>
<l>ma perché ognun vuol pur la serpe uccisa,</l>
<l>la turba ogni sua forza in opra mette,</l>
<l>ma riman vano ciò ch'ella divisa</l>
<l>che l'arme contra lor l'Idra rimette,</l>
<l>con quel furor, col quale oggi bombarda,</l>
<l>spinge la palla, onde dia, bombi ed arda.</l>
</lg>
<lg><l>La gente che gran danno alfin riceve</l>
<l>e nulla offende quella bestia atroce,</l>
<l>visto lo strazio e la ruina greve</l>
<l>cerca il mostro fuggir che sì le nuoce,</l>
<l>ma l'Idra, più d'ogni saetta, lieve,</l>
<l>co'lunghi colli suoi pronta e feroce</l>
<l>circondò, in un momento, tutto il campo,</l>
<l>tal che pochi di loro ebber lo scampo.</l>
</lg>
<lg><l>Come cinger veggian la selva densa</l>
<l>con forte rete, a cacciatore accorto,</l>
<l>perché il cenghiale che fuggir si pensa,</l>
<l>v'incapi dentro e ne rimanga morto,</l>
<l>così gli immensi colli ivi dispensa</l>
<l>il mostro fiero, il che poi ch'ebber scorto</l>
<l>i miseri, infelici micenei,</l>
<l>si vider, giunti a casi acerbi e rei.</l>
</lg>
<lg><l>Avenne lor quel ch'avenir si vede</l>
<l>a chi ha l'acqua di dietro e inanzi il foco,</l>
<l>che non sa ove voltar si debba il piede</l>
<l>per potersi ridurre in sicur loco;</l>
<l>ché se bene il pericolo prevede,</l>
<l>conosce che l'ingegno gli val poco,</l>
<l>perché, ovunque si volga, ovunque vada,</l>
<l>ne la morte palese egli non cada.</l>
</lg>
<lg><l>I miseri si senton da ogni parte</l>
<l>involti sì che lor tolt'è il fuggire,</l>
<l>se col valor, se con la solit'arte</l>
<l>voglion la fiera bestia far perire,</l>
<l>san che se fusse ognun di loro un Marte,</l>
<l>tutti indarno l'andriano ad assalire,</l>
<l>poiché l'arme che contra l'Idra vanno,</l>
<l>a chi le manda e non a lei, fan danno.</l>
</lg>
<lg><l>La serpe che 'n sicur la preda scorge</l>
<l>e vede quelle genti alfin ridotte</l>
<l>fa che da lei sì denso fiato sorge</l>
<l>che par che il dì si sia cangiato in notte,</l>
<l>poscia co'cento capi ella risorge</l>
<l>e le genti infelici, ivi condotte,</l>
<l>morde co'denti e con l'immensa coda</l>
<l>in mille giri avolge e stringe e annoda.</l>
</lg>
<lg><l>Van sino al cielo le dolenti grida</l>
<l>de l'infelice gente ivi entro accolta,</l>
<l>ma se ben s'ange quel, quell'altro grida,</l>
<l>non è a la bestia ria la furia tolta,</l>
<l>anzi quanto maggior sono le strida,</l>
<l>tanto più contra lor fiera si volta,</l>
<l>né prima di straziar, di stringer lassa</l>
<l>ché di vita tutta è la turba cassa.</l>
</lg>
<lg><l>Come suol lupo fiero, o crudel'orso,</l>
<l>spinto da fame tra la greggia imbelle</l>
<l>che non abbia il pastore in suo soccorso,</l>
<l>i montoni straziar, straziar le agnelle</l>
<l>e poscia che o con l'unghie o col fier morso,</l>
<l>ha dato crudel morte a questi o a quelle,</l>
<l>mangiar la carne e su per l'erba il sangue,</l>
<l>succiar de l'infelice greggia essangue.</l>
</lg>
<lg><l>Così, rosi color, l'Idra si scioglie</l>
<l>per la campagna e il sangue sparso sugge</l>
<l>ma non sazia però l'ingorde voglie,</l>
<l>né men che pria tutto il paese strugge</l>
<l>che quanti uomini, bestie e augelli accglie,</l>
<l>(come fiera crudel ch'irata rugge)</l>
<l>Ancide squarcia, rode, a strazio mena,</l>
<l>insin c'ha il ventre ed ogni fauce piena.</l>
</lg>
<lg><l>Era ne la stagion ch'i raggi ardenti</l>
<l>al cocente leon conduce il sole,</l>
<l>onde son per gli campi i fior sì spenti</l>
<l>che del troppo calor flora si duole</l>
<l>ed i fiumi si seccano e i torrenti,</l>
<l>e chi la dura terra e arsiccia cole</l>
<l>chiama la pioggia che con l'estive aure,</l>
<l>rinfreschi l'aria e il cor lasso ristaure.</l>
</lg>
<lg><l>Adunque il sol che quelle membra incende</l>
<l>ch'eran qua e là per tutto il campo sparse,</l>
<l>fa che mortal vapore al cielo ascende,</l>
<l>da i mortai membri che co'raggi egli arse</l>
<l>e sì gran lezzo l'empia bestia rende,</l>
<l>che viene l'aer puro ad infettarse,</l>
<l>onde sì grave pestilenza sorse</l>
<l>che 'n ogni spezie d'animali scorse.</l>
</lg>
<lg><l>Furo l'acque infettate e le campagne</l>
<l>sentir la forza de l'aer corrotto,</l>
<l>tal che pascendo l'erbe, morian l'agne,</l>
<l>beendo a morte il capro era condotto,</l>
<l>mentre dietro eran l'aquile grifagne</l>
<l>a le anitre, cadean spente di botto</l>
<l>e quelle e queste e gli altri augelli insieme</l>
<l>volando se ne giano a l'ore estreme.</l>
</lg>
<lg><l>I forti alani e gli altri can fedele</l>
<l>custodia de le greggie e de gli armenti,</l>
<l>incorsero in tal rabbia e sì crudele</l>
<l>ch'essi medesmi si rodean co'denti;</l>
<l>non giova che i capretti il pastor cele</l>
<l>e lor dia ne' presepi gli alimenti,</l>
<l>perché non sian dal mortale aer tocchi</l>
<l>e non gli cadan morti inanzi a gli occhi.</l>
</lg>
<lg><l>Presi i cenghiali fur da secca tosse</l>
<l>che stringean lor le fauci e cadean bassi,</l>
<l>e come dato loro il tosco fosse,</l>
<l>in breve rimanean di vita cassi:</l>
<l>il corsiero che dianzi da le mosse</l>
<l>affrettati a la meta aveva i passi,</l>
<l>demessa avendo la fronte superba,</l>
<l>languido alfin morto cadea su l'erba.</l>
</lg>
<lg><l>Il forte bue vedeasi sotto il giogo</l>
<l>mentre fendea a la terra il duro dorso,</l>
<l>come avesse entro sé vivace fogo</l>
<l>che gli fusse di parte, in parte scorso;</l>
<l>di sudor molle senza mutar logo,</l>
<l>fuggendo alfin de la sua vita corso,</l>
<l>e dal fratel dolente dislegarlo</l>
<l>il bifolco, cui tal dolea mirarlo.</l>
</lg>
<lg><l>Il corso è tolto a la veloce cerva,</l>
<l>ne l'agne timidette il lupo assale,</l>
<l>né il leon più la sua fierezza serva,</l>
<l>né si move a rapina altro animale</l>
<l>che la lue grave gli avilisce e snerva,</l>
<l>né contra lei l'ingegno o l'arte vale,</l>
<l>infermi uscir si veggono da i vepri</l>
<l>e sicuri ir tra i can conigli e lepri.</l>
</lg>
<lg><l>Mandano morti i pesci al lito i flutti</l>
<l>come s'essi naufragio avesser fatto,</l>
<l>le foche, le balene, i delfin tutti</l>
<l>a morte vanno in un medesmo tratto,</l>
<l>onde empie il mare il gran Proteo di lutti,</l>
<l>visto l'armento suo così disfatto</l>
<l>e s'odon le Nercidi in ogni canto,</l>
<l>mandar sino a le stelle acerbo pianto.</l>
</lg>
<lg><l>Ma l'empia pestilenza non si ferma</l>
<l>ne gli augelli, ne i pesci e ne le fiere,</l>
<l>perché il villano e il cittadino inferma</l>
<l>e si veggono afflitti ambi giacere</l>
<l>e appresso lor giacer languida e inferma</l>
<l>co'suoi miseri figli, la mogliere,</l>
<l>e molti pria che si pongano a letto,</l>
<l>perdono tutto il senno e l'intelletto.</l>
</lg>
<lg><l>Tal che ne vanno forsennati e folli,</l>
<l>dal furor vinti che gli preme ed ange,</l>
<l>alcuno ave mai sempre gli occhi molli</l>
<l>e la cagion non sa per la qual piange,</l>
<l>altri a le spiagge, a le campagne, a i colli,</l>
<l>fugge per ischivare il duol che l'ange,</l>
<l>ma come cerva che lo strale ha al fianco,</l>
<l>seco si porta il mal per cui vien manco.</l>
</lg>
<lg><l>Né gli giovano i liquidi cristalli</l>
<l>de le fontane e de i correnti rivi,</l>
<l>non il ridursi in fresche e ombrose valli</l>
<l>cui né caldo, né gel mai d'erba privi,</l>
<l>non gittarsi tra fior vermigli e gialli,</l>
<l>fa che il languido spirto si ravvivi,</l>
<l>né il gir su il terren fresco a riposarsi</l>
<l>può far che i membri lor siano meno arsi.</l>
</lg>
<lg><l>Ch'a l'incendio non pur questo non giova,</l>
<l>ma per l'incendio il freddo terren serve,</l>
<l>poco d'esperto medico val prova,</l>
<l>ch'a medicina sì reo mal non serve,</l>
<l>anzi contra i rimedii si rinova,</l>
<l>come sprezzi siloppi, unti e conserve</l>
<l>e con l'infermo si ritrova spesso</l>
<l>il medico, morir del male istesso.</l>
</lg>
<lg><l>Giova ad alcun trar de le vene il sangue</l>
<l>e questo istesso ad alcuno altro nuoce,</l>
<l>dar refrigerio a chi per febre langue,</l>
<l>l'ardore accresce e fa che via più cuoce,</l>
<l>quel ch'a l'un giova, l'altro face essangue;</l>
<l>in tanti modi varia il male atroce</l>
<l>e 'n tante guise que' meschini accora</l>
<l>ch'Apollo vinto ed Esculapio fora.</l>
</lg>
<lg><l>Sotto le ascelle ad altri il tumor nasce,</l>
<l>alcuni han le nascenze a l'anguinaglia,</l>
<l>ad altri il foco sacro i membri pasce,</l>
<l>ond'è il lor corpo pien tutto di scaglia,</l>
<l>il fignolo sanato anco rinasce,</l>
<l>altri occulto venen preme e travaglia,</l>
<l>onde la lingua lor molle se inaspra</l>
<l>e la pelle vien tutta arida ed aspra.</l>
</lg>
<lg><l>La fronte orrida fassi, acuto il naso</l>
<l>e gli occhi cavi e piane ambe le tempie</l>
<l>e mostran ben che non è umor rimaso</l>
<l>in loro e quanto duol loro anga e scempie:</l>
<l>altri vi son che giungono a l'occaso,</l>
<l>come del mal non sentan le forze empie,</l>
<l>ma avendo faccia lieta e colorita,</l>
<l>ragionando e ridendo, escon di vita.</l>
</lg>
<lg><l>Vi son di quelli che col darsi morte,</l>
<l>si tolgon de la morte il gran timore</l>
<l>di questi alcun fa le giornate corte,</l>
<l>col trappassarsi di coltello il core;</l>
<l>molti, vinti dal duol crudele e forte,</l>
<l>giungon con l'affogarsi a l'ultim'ore,</l>
<l>altri si lancian giù da rupe alpestre,</l>
<l>si gittano altri fuor da le finestre.</l>
</lg>
<lg><l>Le matrone, le vergini che dianzi</l>
<l>avean l'onor più d'ogni cosa in pregio,</l>
<l>non curan più che il lor nome s'avanzi,</l>
<l>con l'aver d'onestà l'altiero fregio,</l>
<l>ché né dietro coperte, né dinanzi,</l>
<l>come avesser l'onor tutto in dispregio,</l>
<l>sen vanno nude dal fier duol corrose,</l>
<l>ove esser solean già sì vergognose.</l>
</lg>
<lg><l>Cader si vede il figlio appresso il padre</l>
<l>mentre il misero vita dargli tenta</l>
<l>e ne le braccia a la dolente madre</l>
<l>la vita de la figlia restar spenta,</l>
<l>mentre dice il ciel crudo e le stelle adre</l>
<l>la moglie che si duole e si lamenta,</l>
<l>su il defunto marito, a morte giunge</l>
<l>e l'anima infelice a la sua aggiunge.</l>
</lg>
<lg><l>O quante volte il miserello infante,</l>
<l>succiando a la pia madre le mammelle,</l>
<l>le cadde morto in un momento, inante</l>
<l>e lo spirto mandò sciolto a le stelle!</l>
<l>Quante altre volte avenne ancora e quante,</l>
<l>che le madri infelici e meschinelle,</l>
<l>dando il latte a'lor figli, a morte andaro</l>
<l>e loro in preda a gli avoltoi lasciaro.</l>
</lg>
<lg><l>Qual ne l'autunno, a lo spirar del vento,</l>
<l>da gli arbori cader soglion le fronde</l>
<l>e coprir sì la terra in un momento</l>
<l>che sotto il manto lor, tutta s'asconde;</l>
<l>o qual cuopre un gran letto il pesce spento,</l>
<l>se del fiume si seccan forse l'onde,</l>
<l>tale ogni loco colto, ogni deserto</l>
<l>allor da corpi morti era coperto.</l>
</lg>
<lg><l>Ché tanta fu del pestilente morbo</l>
<l>la forza e l'incredibil crudeltade</l>
<l>che di vivi restò quasi il loco orbo:</l>
<l>pien di morte i sentier, piene le strade,</l>
<l>sicure prede ne faceva il corbo,</l>
<l>però che nel conta, ne la cittade</l>
<l>vi mancava il terreno a sotterrargli</l>
<l>e per lo rogo legne in abbrugiargli.</l>
</lg>
<lg><l>Questo, invitto signor, nel nostro nido</l>
<l>vedemmo allor ch'era l'Italia tutta</l>
<l>piena di acerbo e doloroso grido</l>
<l>per esser da tal mal quasi distrutta</l>
<l>che non era città non era lido;</l>
<l>ove gente mortal fusse ridutta,</l>
<l>che per la morte altrui, dolente ed agra</l>
<l>non si vedesse involta in vesta negra.</l>
</lg>
<lg><l>Ché de gli uomini fe' sì crude prede,</l>
<l>la pestilenza, nel paese nostro,</l>
<l>che 'n molte case non rimase erede</l>
<l>e fu di morti pien qualunque chiostro;</l>
<l>non può lingua, né penna a pien far fede</l>
<l>con semplici parole, o con inchiostro,</l>
<l>quanta e qual quella mortalità fusse</l>
<l>che tutta la città quasi distrusse.</l>
</lg>
<lg><l>Vidi già il vostro padre così mesto</l>
<l>che divenir bramò parte de' suoi,</l>
<l>ma il ciel che tor vi volse dal funesto</l>
<l>caso, operò che nol vedeste voi,</l>
<l>perché oltra l'Alpe, molto inanzi a questo</l>
<l>influsso, andaste per condurre a noi</l>
<l>la casta ed augustissima Renata</l>
<l>che per moglie il gran re vi aveva data.</l>
</lg>
<lg><l>Ma furo bene a me que' dolor noti</l>
<l>che padre vi lasciai, madre e fratelli,</l>
<l>né mi giovaro sacrifici, o voti,</l>
<l>perché vivi restasser questi, o quelli,</l>
<l>però che fur tutti d'effetto vuoti,</l>
<l>ch'a morte se n'andaro i miserelli</l>
<l>e me laciaro, a me sì grave salma</l>
<l>che fui per scior dal vel caduco l'alma.</l>
</lg>
<lg><l>E levandola fuor di pene gravi,</l>
<l>sciolta mandarla a loro ed a colei</l>
<l>ch'ebbe già del mio core ambe le chiavi</l>
<l>e l'aura fu de gli arsi spirti miei,</l>
<l>da cui mentre attendea chiari e soavi</l>
<l>giorni, in oscuri fui posto ed in rei,</l>
<l>veggendola cadere estinta allora</l>
<l>ché di pericol trar la volea fora.</l>
</lg>
<lg><l>Vivete insieme alme felici liete,</l>
<l>cinte d'eterni e d'immortali onori</l>
<l>e il sommo re pregate ch'en quiete</l>
<l>anch'io vi goda, tra i celesti ardori,</l>
<l>quel tempo che starò ne la inquiete</l>
<l>mortale, il sasso spargerò di fiori</l>
<l>che chiude il mortal vostro e fragil velo</l>
<l>ed a voi, col pensier, mi verrò al cielo.</l>
</lg>
<lg><l>Mentre la pestilenza così preme</l>
<l>e manda a l'ombre la infelice turba,</l>
<l>in copia tal che sotto il peso geme</l>
<l>Charon che del gran numer si conturba,</l>
<l>Giunon che d'ira e di fier sdegno freme</l>
<l>e di vinta restar, seco si turba,</l>
<l>fa ch'a chiedere Alcide Euristeo manda</l>
<l>e che l'Idra egli uccida gli comanda.</l>
</lg>
<lg><l>Pensossi la crudel che non potesse</l>
<l>Ercol de le due morti fuggir l'una,</l>
<l>o ver che la ria serpe l'uccidesse,</l>
<l>da cui scampar non potea gente alcuna,</l>
<l>o che la pestilenza gliele desse</l>
<l>morto, contrista e misera fortuna,</l>
<l>ma né l'un fatto, né l'altro le venne</l>
<l>che l'aiuto del ciel salvo il mantenne.</l>
</lg>
<lg><l>E perché già la fama aveva sparso</l>
<l>per tutta Grecia, quanto fusse fiera</l>
<l>la serpe, de la qual non era apparso</l>
<l>mostro di più terror di quel che ell'era,</l>
<l>Ercole, dal desio de l'onore arso,</l>
<l>si dispon d'ire a la spietata fiera</l>
<l>in guisa tal che vincitor ritorni</l>
<l>e il suo duro aversario se ne scorni.</l>
</lg>
<lg><l>Qual uom che venir debba a la battaglia</l>
<l>contra chi è avezzo a singolar certame</l>
<l>e sa quanto sia forte e quanto vaglia,</l>
<l>quando altri a guerra, ne l'arena, il chiame,</l>
<l>prende lo scudo e di minuta maglia</l>
<l>s'arma e di fine e ben temprate lame,</l>
<l>ed armato che egli è l'arme da offesa</l>
<l>piglia e si accinge a l'onorata impresa.</l>
</lg>
<lg><l>Tal Ercol che sapea quanto avanzasse</l>
<l>l'Idra, con cui deveva aver tenzone,</l>
<l>ogni rea bestia, prima che vi andasse</l>
<l>de la pelle s'armò del gran leone;</l>
<l>poi perché vincitor di lei restasse,</l>
<l>prese l'usato suo forte troncone</l>
<l>e l'arco e le saette acute tolse</l>
<l>e ratto verso l'Idra i passi volse.</l>
</lg>
<lg><l>Mentre egli se ne già verso Micene</l>
<l>e invisibile seco avea Minerva</l>
<l>che gli aggiungea valor, gli dava spene</l>
<l>di far morta cader l'Idra proterva,</l>
<l>vede un, ch'a passo lento, ver lui viene</l>
<l>e mostra in viso il duol che nel cor serva,</l>
<l>questi gli narra il gran strazio che face</l>
<l>de' Micenei quell'animal vorace.</l>
</lg>
<lg><l>E la gran strage e la ruina estrema</l>
<l>che da la pestilenza han sostenuto,</l>
<l>cosa che cagione è che pianga e gema</l>
<l>chi il padre, chi il fratel, chi il zio perduto</l>
<l>e che quei che son vivi abbian tal tema,</l>
<l>che sì siam disperati d'ogni aiuto,</l>
<l>né aspettino altro che quell'ora venga</l>
<l>che la serpe, od il male anco lor spenga.</l>
</lg>
<lg><l>E cadde morto alfin de le parole,</l>
<l>come da ardente fulmine percosso,</l>
<l>Ercol di quel meschin seco si duole</l>
<l>e se ne sente, insino al cor, commosso,</l>
<l>ma quel che timor porre ad altri suole</l>
<l>sì che gli è ogni valor de l'alma scosso,</l>
<l>Ercol fe' più animoso, perché il punse</l>
<l>la gran pietà ch'al gran valor s'aggiunse.</l>
</lg>
<lg><l>Ché posto che la pestilenza acerba</l>
<l>devesse in Ercol grave tema porre,</l>
<l>sapendo ch'ella ogni possanza snerba,</l>
<l>e 'n van potere uman le si va a opporre,</l>
<l>la speme nondimen che nel cor serba</l>
<l>che il padre eterno ch'a color soccorre,</l>
<l>che son pietosi, aiti il proprio figlio</l>
<l>non gli face curar sì gran periglio.</l>
</lg>
<lg><l>Onde ne va sicuro a la palude,</l>
<l>ove ha il drago crudele empio soggiorno</l>
<l>e ne l'andar, vede le morti crude</l>
<l>fatte da la crudele Idra ivi intorno</l>
<l>che biancheggiava il campo d'ossa nude</l>
<l>e asperso era di sangue ogni contorno</l>
<l>e di ciò stupefatto, il pié rattenne,</l>
<l>tanta compassion nel cor gli venne.</l>
</lg>
<lg><l>Involta l'Idra tutta era in un groppo</l>
<l>che i colli avea e le teste in uno accolte</l>
<l>e non trovando più da mangiar troppo</l>
<l>le forze del venen tenea in sé occolte</l>
<l>e senza alcun timor di grave intoppo</l>
<l>tutte le lingue ad una, ad una sciolte</l>
<l>mandando fuori, i colli si lisciava,</l>
<l>quale al sol serpe, uscita de la cava.</l>
</lg>
<lg><l>Come talor se la campagna inonda</l>
<l>il Po superbo e scorra valli e piagge,</l>
<l>le serpi che fuggir tentano l'onda,</l>
<l>cercan le colte parti e le silvagge</l>
<l>e se fortuna forse han sì seconda</l>
<l>che veggan loco sorto, come sagge</l>
<l>s'accolgono ivi in un viluppo, preste,</l>
<l>mandando fuor sovra il terren le teste.</l>
</lg>
<lg><l>Così l'Idra era e poi ch'alcide scorse,</l>
<l>(che intenti gli occhi a la rapina avea)</l>
<l>raccolse i capi e poscia in guisa sorse,</l>
<l>co'colli che un monte alto ella parea;</l>
<l>poi, sviluppata a l'aria i capi torse,</l>
<l>sì che insino a le nubi ella giungea</l>
<l>con orrore incredibile fischiando</l>
<l>e le trisolche lingue al ciel vibrando.</l>
</lg>
<lg><l>Come se ne la selva a l'aer fosco</l>
<l>accende alcuno in secche legna il foco,</l>
<l>al cielo andar si veggon, per lo bosco,</l>
<l>mille vivaci fiamme, in tempo poco,</l>
<l>tal l'Idra, piena di mortifer tosco,</l>
<l>si vide allora, nel palustre loco,</l>
<l>tosto che cominciò da terra alzarse</l>
<l>e i cento capi insieme a l'aria sparse.</l>
</lg>
<lg><l>Poi come avien che Borea, quando fiede</l>
<l>le fiamme, a un loco sol tutte le piega,</l>
<l>così chinarsi verso Ercol si vede</l>
<l>l'Idra e girlo a trovar lungi una lega;</l>
<l>Ercole che il pericolo prevede</l>
<l>al fianco la faretra sua si lega,</l>
<l>ma pon giù l'arco e sol col tronco assale</l>
<l>quell'informe e terribile animale.</l>
</lg>
<lg><l>Come villan che salce, od olmo monda,</l>
<l>con lo acuto coltello, a mano, a mano,</l>
<l>cadere a un tempo fa da la feconda</l>
<l>arbore quattro e sei vincigli al piano;</l>
<l>tal Ercole, col forte tronco, tonda</l>
<l>sei teste, a un colpo solo, al drago strano,</l>
<l>ma non sì tosto le ha gittate a terra</l>
<l>che nascon raddoppiate a fargli guerra.</l>
</lg>
<lg><l>Come a la stagion nova più rampolli</l>
<l>moro tagliato, dal suo ceppo, mette</l>
<l>così più capi da gli incisi colli</l>
<l>nascono e contra Alcide ella gli flette,</l>
<l>e quanto Ercol fa più del sangue molli</l>
<l>le gole, tanti più capi rimette</l>
<l>l'Idra e quanto egli più la guerra mesce,</l>
<l>tanto più il numer de i nemici cresce.</l>
</lg>
<lg><l>E quel gli avien, ch'aviene a l'uom che incespe</l>
<l>talor, quando sen va per verde prato,</l>
<l>ch'al percuoter che fa del pié nel cespe,</l>
<l>si vede in un momento circondato</l>
<l>da uno incredibil numero di vespe,</l>
<l>ch'assalto fier gli dan per ogni lato</l>
<l>che per diece che mandi morte in terra</l>
<l>ne sorgono infinite a fargli guerra.</l>
</lg>
<lg><l>Ercol che vede esser guadagno il danno,</l>
<l>che vien dal suo ferire a l'empia serpe,</l>
<l>per uscir fuor di così grave affanno</l>
<l>e uccider l'animal ch'or s'alza, or serpe,</l>
<l>pensa di far quel ch'i villani fanno,</l>
<l>s'alcun di lor col ferro alno, o pin sterpe</l>
<l>e lasciate le teste, col gran fusto,</l>
<l>cerca partir de l'empia bestia il busto.</l>
</lg>
<lg><l>E vicin fassi, per ferirle il ventre</l>
<l>e le viscere farle indi uscir fora,</l>
<l>ma l'Idra, inanzi che tanto oltre egli entre</l>
<l>per condurla ad un colpo a l'ultim'ora,</l>
<l>la lunga coda sua discioglie e mentre</l>
<l>Ercole studia far ch'ella sen mora,</l>
<l>quinci e quindi il percuote con la coda</l>
<l>e 'n varie parti il fier guerriero annoda.</l>
</lg>
<lg><l>Come avenir si vede in Etiopia,</l>
<l>ne le deserte arene e ne le selve,</l>
<l>ove è di draghi e d'elefanti copia</l>
<l>e d'altre venenose e fiere belve,</l>
<l>che quando i draghi han di mangiare inopia,</l>
<l>s'aviene ch'elefante ivi s'inselve,</l>
<l>l'annodan sì ch'a terra il fan cadere</l>
<l>e il pasto ognun di lor cerca indi avere.</l>
</lg>
<lg><l>Così ch'a lui ciò non avenga, teme</l>
<l>Ercole, in questa orribile battaglia,</l>
<l>che la serpe così lo stringe e preme,</l>
<l>che non stringe così ferro tenaglia,</l>
<l>né puote far ch'ella la furia sceme,</l>
<l>se bene egli si scuote e si travaglia,</l>
<l>perché è da i forti nodi sì legato</l>
<l>ch'a gran fatica puote averne il fiato.</l>
</lg>
<lg><l>E con gli acuti denti e venenosi,</l>
<l>l'assale e morde or fianchi, or braccia, or testa,</l>
<l>e spazio non gli dà che si riposi,</l>
<l>in tanti modi, in tante vie il molesta,</l>
<l>ben ad Ercol giovò l'avere ascosi,</l>
<l>i membri suoi ne la leonina vesta</l>
<l>e impenetrabil esser che il soperbo</l>
<l>serpente il consumava a nerbo, a nerbo.</l>
</lg>
<lg><l>Il morde l'Idra, né per ciò egli manca</l>
<l>mostrar quanto valor, quanta forza abbia</l>
<l>e con la destra mano e con la manca</l>
<l>la vita tor gli cerca e tor la rabbia;</l>
<l>la bestia contra lui pur si rinfranca</l>
<l>e per lo gran venen, di stizza arrabbia,</l>
<l>cerca in due parti farla il forte Alcide,</l>
<l>come uom che con le braccia arbor divide.</l>
</lg>
<lg><l>Stringel la serpe tanto che gli scoppia</l>
<l>il sangue quasi fuor per ogni vena,</l>
<l>in tanti modi intorno gli si addoppia,</l>
<l>in tante vie gli fere e petto e schiena</l>
<l>che il mordono le teste a coppia, a coppia</l>
<l>e non gli dan minor de i nodi, pena,</l>
<l>che se ben non potea il drago afferrarlo,</l>
<l>non mancava però di tormentarlo.</l>
</lg>
<lg><l>Tutto molle Ercole è già del sudore</l>
<l>e non sa ove piegar debba il pensiero</l>
<l>per rimaner del mostro vincitore</l>
<l>di cui non fu giamai visto il più fiero;</l>
<l>par che Giunon rabbia e disdegno accore,</l>
<l>poiché dopo tanto travaglio, intiero</l>
<l>vede Ercol e le duol ch'unqua il leone</l>
<l>dal ciel cadesse, a pié al monte Tritone.</l>
</lg>
<lg><l>Ché le par, senon fusse Ercole armato</l>
<l>del cuoio impenetrabile, seria</l>
<l>già dal serpente tutto lacerato,</l>
<l>sì ch'or del viver suo, non si dorria</l>
<l>onde dice tra sé: – Ve' come il fato</l>
<l>sempre ho contrario ad ogni voglia mia,</l>
<l>il leone mandai, perché atterrasse</l>
<l>questo bastardo e vivo sel mangiasse.</l>
</lg>
<lg><l>E l'uccise egli e sì del cuoio armossi,</l>
<l>che per ferirlo è vana ogni fatica,</l>
<l>se nel cielo da men di tutti i'fossi,</l>
<l>la sorte non avrei già più nemica,</l>
<l>gli avria già infranti i nervi e rotti gli ossi;</l>
<l>l'Idra che con la coda ora l'implica,</l>
<l>s'allor non si poneva il cuoio intorno,</l>
<l>che cagion mi serà sempre di scorno.</l>
</lg>
<lg><l>Credendo offender lui, me stessa offesi,</l>
<l>e mi nocque di nuocergli il desire,</l>
<l>che quello a cui per sua morte m'appresi,</l>
<l>or m'empie di dolore e di martire;</l>
<l>mentre così dice Giunone, intesi</l>
<l>Ercole ha pur gli spirti a far morire</l>
<l>la serpe, la qual vien tanto più forte,</l>
<l>quanto egli cerca più di dargli morte.</l>
</lg>
<lg><l>Ma come avien quando il focil percuote</l>
<l>la viva pietra impetuosamente</l>
<l>che si veggono uscir fuor de la cote</l>
<l>faville, di vivace foco ardente,</l>
<l>così mentre le scaglie Ercol percuote</l>
<l>con la nodosa mazza, al fier serpente,</l>
<l>dal percuoter violento, usciro accese</l>
<l>fiamme, onde in mano il tronco gli si accese.</l>
</lg>
<lg><l>Ché come uscisse fuor d'una fornace,</l>
<l>la cima de la mazza tutta ardea,</l>
<l>tosto che vide Ercol ch'accesa face</l>
<l>il tronco fatto era che 'n man tenea,</l>
<l>spegner pensò quell'animal vivace,</l>
<l>che doppi i tronchi capi rimettea</l>
<l>e a quattro, a sei le teste in terra sparse</l>
<l>e col tronco infiammato, i colli gli arse.</l>
</lg>
<lg><l>Qual se ferro affocato mette il fabro</l>
<l>ne l'onda, mormorare ella si sente,</l>
<l>tale s'udiva, entro a ogni collo scabro,</l>
<l>stridere il sangue per lo foco ardente;</l>
<l>la schiuma venenosa da ogni labro</l>
<l>vedeasi uscir di quel crudel serpente</l>
<l>per lo duol, per l'ambascia che sentiva,</l>
<l>mentre che l'ardea, Alcide e che il feriva.</l>
</lg>
<lg><l>Freme la fiera sì che ne risuona</l>
<l>il loco intorno, più di diece miglia;</l>
<l>Pallade al suo fratel fortezza dona,</l>
<l>mentre i capi a la bestia arde e scompiglia,</l>
<l>né prima l'impresa Ercole abbandona</l>
<l>che la spietata serpe si assimiglia,</l>
<l>privata de le teste, ad un gran tronco,</l>
<l>al qual sia stato ogni suo ramo tronco.</l>
</lg>
<lg><l>Morta la serpe, Alcide la si snoda</l>
<l>dal corpo, onde era strettamente avinto,</l>
<l>par che l'aria, la terra e l'acqua goda,</l>
<l>ch'Ercol sia vincitore e il drago vinto,</l>
<l>giovane o vecchio alcun di ciò nol loda,</l>
<l>perch'ognuno ivi intorno e infermo o estinto,</l>
<l>sol testimone ave le piante e l'erba,</l>
<l>di sì rara vittoria e sì superba.</l>
</lg>
<lg><l>Le saette che dianzi Ercol si cinse</l>
<l>quantunque da sé fusser molto acute,</l>
<l>nel sangue de la bestia morta tinse,</l>
<l>perché fusser mortai le lor ferute,</l>
<l>e ne le gravi imprese a cui si accinse,</l>
<l>manifestasser più la sua virtute;</l>
<l>e volse il ciel che il suo pensier seguisse</l>
<l>ch'ognun morì ch'egli con lor traffisse.</l>
</lg>
<lg><l>Poscia perché non gisse al cielo il lezzo</l>
<l>del corpo infracidito del serpente</l>
<l>e che non fesse quella lue da sezzo</l>
<l>peggio che prima a quella afflitta gente,</l>
<l>pensa di provedere al mal col mezzo</l>
<l>del foco e accesa una gran fiamma ardente,</l>
<l>il corpo e i capi in lieve cener volve</l>
<l>e sparge al vento poi l'arida polve.</l>
</lg>
<lg><l>E per levar la pestilenza in tutto</l>
<l>e salvar quella gente isbigotita,</l>
<l>sapendo quanto sia del foco il frutto</l>
<l>a chi vuol dare in simil caso aita,</l>
<l>le fiamme, andare al ciel fece per tutto,</l>
<l>tal che quell'aer che togliea la vita,</l>
<l>mentre che fu da rei vapori infetto,</l>
<l>rimase in pochi dì purgato e netto.</l>
</lg>
<lg><l>Onde la gente micenea che viva</l>
<l>era rimasa ma languida e inferma,</l>
<l>così tosto che fu quell'aria priva</l>
<l>de l'aspra impressione, onde s'inferma</l>
<l>come erba che per pioggia si raviva</l>
<l>di debole si fe' gagliarda e ferma</l>
<l>e poscia che sanata esser si vide,</l>
<l>rese infinite grazie al forte Alcide.</l>
</lg>
<lg><l>Ercol, poiché finita ebbe l'impresa</l>
<l>de l'Idra più d'ogn'altra impresa dura,</l>
<l>andò ad Euristeo, il qual poi ch'ebbe intesa</l>
<l>ben la vittoriosa sua ventura,</l>
<l>spronato da Giunon, di sdegno accesa,</l>
<l>per mantener la sua crudel natura,</l>
<l>gli impose che le cose far devesse</l>
<l>che vi fian, quando a dir tornerò, espresse.</l></lg></div1>

<div1><head>XII</head>

<lg><l>La fortezza, signor, che 'n compagnia</l>
<l>la prudenza abbia come aver la deve,</l>
<l>non lascia mai che senza pregio sia</l>
<l>valoroso uomo in questa vita breve,</l>
<l>e se bene talora anima ria</l>
<l>gli propon fatto faticoso e greve</l>
<l>col molto suo valor, col buon consiglio</l>
<l>si trae, con sommo onor, fuor di periglio.</l>
</lg>
<lg><l>E chiaro mostro l'ha il figlio di Giove</l>
<l>ne le cose ch'abbiam narrate inanti,</l>
<l>tale ch'Euristeo più non sapeva ove</l>
<l>volgersi, poiché dopo tanti e tanti</l>
<l>casi strani, vedea per chiare prove,</l>
<l>Ercol vittorioso contra quanti</l>
<l>mostri gli proponea, per dargli morte,</l>
<l>sendo egli saggio al par d'ognuno e forte.</l>
</lg>
<lg><l>E seco già proposto avea fin porre</l>
<l>a comandargli più cose aspre e gravi,</l>
<l>parendogli che poiché non abborre</l>
<l>periglio alcun, né cosa è che l'aggravi,</l>
<l>mentre cercava a lui la vita torre,</l>
<l>toglieva a sé tutti i pensier soavi</l>
<l>e con l'imprese ch'a far gli imponea,</l>
<l>a la gloria immortal la via gli fea.</l>
</lg>
<lg><l>E come avea deliberato avria</l>
<l>fatto, senon per altro, almen perch'esso</l>
<l>credea che stato in ozio Ercol seria,</l>
<l>se nulla non gli avesse a far commesso,</l>
<l>onde serebbe almen per questa via,</l>
<l>l'onor suo da l'oblio rimaso oppresso,</l>
<l>ché perdonando a la vita mortale,</l>
<l>l'avria fatto morire a l'immortale.</l>
</lg>
<lg><l>Ma la cruda Giunone a cui not'era</l>
<l>il grand'animo d'Ercole e sapea</l>
<l>che non poria posar quella alma altiera</l>
<l>che sol del travagliar piacer prendea,</l>
<l>non men che prima, disdegnosa e fiera,</l>
<l>pensò far sazia la sua voglia rea,</l>
<l>onde, se bene non potea atterrarlo,</l>
<l>volea, più che potea, almen travagliarlo.</l>
</lg>
<lg><l>In Arcadia tre cose erano allora</l>
<l>che portavan con lor periglio e danno:</l>
<l>un'era un fer cenghial che d'ora, in ora,</l>
<l>l'Erimanto mettea tutto in affanno,</l>
<l>l'altra una lieve cerva, ch'uscia fora</l>
<l>di Menalo, cui vincer con inganno</l>
<l>era uopo, o con prudenza ed avea in testa</l>
<l>due corna d'oro ed era al fuggir presta.</l>
</lg>
<lg><l>Ne la palude Stinfale soggiorno</l>
<l>faceano alcune augelle che con l'ali</l>
<l>oscuravano il sole, a mezzo il giorno</l>
<l>e toglieva la luce a gli animali,</l>
<l>e tutto quel di buon ch'era ivi intorno,</l>
<l>infettando struggean con modi tali,</l>
<l>che la vita che dianzi era gioiosa,</l>
<l>venuta era ad ognun grave e noiosa.</l>
</lg>
<lg><l>Euristeo adunque, da Giunone mosso,</l>
<l>a cui l'ozio d'Alcide era noioso,</l>
<l>tutte queste fatiche, a un tratto, adosso</l>
<l>pose al nemico e gli levò il riposo</l>
<l>e gli disse che prima che rimosso</l>
<l>non avesse tai mostri, non fusse oso</l>
<l>venirgli inanzi e si partì ciò detto,</l>
<l>dimostrandosi tutto ira e dispetto.</l>
</lg>
<lg><l>Nulla turbossi il gran figlio di Giove,</l>
<l>perché si sente la vittoria certa,</l>
<l>che tali imprese a lui non eran nove</l>
<l>e n'avea data esperienza aperta;</l>
<l>dunque velocemente andò a le prove</l>
<l>e l'Arcadia trovò tutta deserta,</l>
<l>perché le genti, da que' mostri offese,</l>
<l>s'eran date a cercare altro paese.</l>
</lg>
<lg><l>Ma ne l'andar che fe' verso Erimanto,</l>
<l>(ch'espedir volse quella impresa prima)</l>
<l>sente uno acerbo e doloroso pianto</l>
<l>come di chi doglia infinita opprima;</l>
<l>tosto si die ad andar verso quel canto</l>
<l>e che sia ogn'altra cosa seco istima,</l>
<l>ché gente che, dal gran timor smarrita</l>
<l>dal furor del cenghial, sia ivi fuggita.</l>
</lg>
<lg><l>Quivi vide di donne e di donzelle</l>
<l>una gran moltitudine raccolta,</l>
<l>le quali i lor figliuoli avean con elle,</l>
<l>piene di doglia e di mestizia molta,</l>
<l>che le grida mandavano a le stelle,</l>
<l>per la gente ch'avea il cenghial lor tolta,</l>
<l>alcune avean con loro i lor mariti,</l>
<l>non meno, che le donne, isbigotiti.</l>
</lg>
<lg><l>Chiese lor la cagion de la lor doglia</l>
<l>Ercol, con voce di pietade piena:</l>
<l>uno, che par che più d'ognun si doglia</l>
<l>disse: – Signor, non sofferse mai pena</l>
<l>anima umana, involta in mortal spoglia,</l>
<l>più rea di quella ch'a doler ci mena,</l>
<l>perch'ella è tale ch'a pensarvi solo,</l>
<l>mi s'empie l'alma d'angoscioso duolo.</l>
</lg>
<lg><l>Ne l'Erimanto un fier cenghiale è apparso,</l>
<l>ch'ogni gran toro di persona avanza,</l>
<l>per atterarlo ogni valore è scarso,</l>
<l>tanto egli ha ardire in sé, tanta possanza;</l>
<l>in tanti luochi il suo furore ha sparso</l>
<l>contra noi, che ci ha tolto ogni speranza</l>
<l>di poter, né con forza, né con arte,</l>
<l>vivere, od abitare in quella parte.</l>
</lg>
<lg><l>Indarno aspetta ivi il villan le biade</l>
<l>che gli rompe la fiera aspra la speme,</l>
<l>col dente, che via più, che falce, rade,</l>
<l>né men col piede gliele calca e preme,</l>
<l>così, al rotar del grifo, a terra cade</l>
<l>l'olivo, il per, l'olmo e la vite insieme,</l>
<l>né la forte radice a l'elce giova,</l>
<l>ch'a terra gitta ciò ch'egli ritrova.</l>
</lg>
<lg><l>Né meno de le greggie e de i pastori</l>
<l>fa crudo strazio e de i maggiori armenti,</l>
<l>né giovan che vi sian cornuti tori,</l>
<l>né valorose guardie e</l>
<l>non è leon che non lo squarci e accori,</l>
<l>né l'orso fugge i suoi falcati denti,</l>
<l>né giova al cervo aver veloce il corso</l>
<l>per fuggir de la bestia il crudo morso.</l>
</lg>
<lg><l>Più sicuri non son ne le capanne</l>
<l>gli uomini che ne' boschi e ne' luochi ermi,</l>
<l>che spezza i grossi legni come canne,</l>
<l>quantunque forti sian, quantunque fermi,</l>
<l>ovunque gira le fulminee zanne,</l>
<l>fugga ciascuno e più non vi si fermi,</l>
<l>che prova ognun, ch'aspetta il suo furore,</l>
<l>che del fulmine vien danno minore.</l>
</lg>
<lg><l>Ond'io con tutta questa mesta turba,</l>
<l>dopo la gran ruina ch'abbiam vista,</l>
<l>per fuggir l'animal ch'ivi disturba</l>
<l>il già queto paese e ognun contrista,</l>
<l>qui siam fuggiti e se ben non ci turba,</l>
<l>né col dente il cenghial, né con la vista,</l>
<l>temendo ch'egli qui anco non arrive,</l>
<l>ognun di noi, con gran temenza, vive. –</l>
</lg>
<lg><l>Ercole, questo udito, ebbe pietade</l>
<l>di quella afflitta e sconsolata gente</l>
<l>e gli parve che tanta crudeltade</l>
<l>non potesse venir da umana mente,</l>
<l>onde chiese a colui, qual deitade</l>
<l>stata fusse sì piena d'ira ardente,</l>
<l>che il crudo mostro nascer fatto avesse,</l>
<l>perché l'Arcadia in tal guisa struggesse.</l>
</lg>
<lg><l>Colui, dopo un sospir profondo, disse:</l>
<l> – Signor, mi dimandate ch'io rinovi</l>
<l>le doglie che mi sono al core affisse,</l>
<l>con bene acuti e dolorosi chiovi,</l>
<l>volendo ch'io vi dica onde venisse</l>
<l>la bestia, cui non so se par si trovi,</l>
<l>ma poi ch'a dirlo pur mi costringete,</l>
<l>farò che il caso tutto intenderete.</l>
</lg>
<lg><l>Tra Menalo e Liceo nacque gia d'una</l>
<l>donna che fu d'alta onestade norma,</l>
<l>una donzella che 'n bellezza ognuna</l>
<l>vinceva, tant'avea singolar forma,</l>
<l>e perché uguale a lei non era alcuna</l>
<l>non si assideva mai, né stampava orma</l>
<l>che non avesse amor con esso lei,</l>
<l>che mille cori empia d'incendii rei.</l>
</lg>
<lg><l>Ella per la beltà fatta superba,</l>
<l>non dava ad alcun mai d'amarlo segno</l>
<l>e mostrandosi in vista altiera e acerba,</l>
<l>alcuno non tenea del suo amor degno;</l>
<l>ma le fiere, seguendo su per l'erba</l>
<l>tutti i giuochi amorosi avendo a sdegno,</l>
<l>se ne gia con Diana per le selve,</l>
<l>cacciando damme e boscareccie belve.</l>
</lg>
<lg><l>Qualora in man prendea l'acuto dardo,</l>
<l>giurato avreste che Diana fosse;</l>
<l>se verso altrui forse movea lo sguardo,</l>
<l>Vener, con grazia tal, giamai nol mosse;</l>
<l>ogni soccorso, ogni riparo tardo</l>
<l>era a chi la mirava che per l'osse</l>
<l>gli scorrea tosto la vivace fiamma</l>
<l>che l'andava struggendo a dramma, a dramma.</l>
</lg>
<lg><l>Che 'n mirar l'onestissima donzella,</l>
<l>sazio nessun di loro esser potea</l>
<l>ché quanto la mirava più, più bella</l>
<l>in ogni parte a ognun di lor parea,</l>
<l>perché vaghezza e leggiadria con ella</l>
<l>sen giva a paro, a paro e la facea</l>
<l>apparer tale che una dea celeste</l>
<l>sembrava avolta ne la fragil veste.</l>
</lg>
<lg><l>Or mentre ognuno l'ama, ognun l'apprezza,</l>
<l>la vide in caccia il signor nostro un giorno</l>
<l>e gli entrò sì nel cor la sua bellezza</l>
<l>che vi si sculpì vivo il viso adorno;</l>
<l>la crudele, ch'ognuno odia e disprezza</l>
<l>e lascia qualunque uom pieno di scorno,</l>
<l>non più del suo servente amor fe' stima,</l>
<l>che de gli altri s'avesse fatto prima.</l>
</lg>
<lg><l>Il giovane che 'n fiamma ardenue bolle,</l>
<l>gli occhi levar non sa dal viso amato,</l>
<l>né per campagna ir puote ella, o per colle</l>
<l>che non le sia quello infelice a lato;</l>
<l>le dice che il foco ha ne le midolle</l>
<l>e ch'ave il cor per lei tutto impiagato</l>
<l>e che indegno è ch'ella sì vaga e bella</l>
<l>si mostri a chi l'adora acerba e fella.</l>
</lg>
<lg><l>Costei, via più di qualunque aspe sorda</l>
<l>non si muta, quantunque egli la preghi,</l>
<l>ma quanto la pietà più le ricorda,</l>
<l>tanto più lascia al vento andare i preghi;</l>
<l>il giovane non scema la sua ingorda</l>
<l>voglia e tentando va purché si pieghi</l>
<l>quella crudel, che sì il consuma e strugge,</l>
<l>ché quanto d'umor ha, tutto gli fugge.</l>
</lg>
<lg><l>Le diceva talor, con mesta voce:</l>
<l> – Se conoscessi ben chi è quel che sdegni!</l>
<l>Il foco che per te m'infiamma e cuoce,</l>
<l>meno mi struggeria, men gli occhi pregni</l>
<l>di pianto avrei che tu meno feroce</l>
<l>mi saresti ed ov'or solo t'ingegni</l>
<l>con la tua crudeltà, tormi la vita,</l>
<l>t'induresti a pietade e a darmi aita.</l>
</lg>
<lg><l>Ma perché sappia chi è costui che t'ama</l>
<l>e che non è un pastor di queste ville:</l>
<l>è signore in Arcadia chi ti brama</l>
<l>ed a sdegno ha per te mill'altre e mille,</l>
<l>chiare per nobiltà, chiare per fama,</l>
<l>atte a far che per lor Giove sfaville,</l>
<l>però piega la voglia tua crudele</l>
<l>e acqueta omai le mie lunghe querele.</l>
</lg>
<lg><l>Meco serai del mio tesoro a parte,</l>
<l>e del regno e di me serai tu donna</l>
<l>ed ove or vivi in soletaria parte,</l>
<l>come una pastorella in umil gonna,</l>
<l>se pietà avrai del duol, che il cor mi parte,</l>
<l>la crudeltà lasciando che s'indonna,</l>
<l>contra ragione, in te, diverai tale</l>
<l>che non sia in tutta Arcadia una a te uguale.</l>
</lg>
<lg><l>Deh, piega omai, piega la mente dura</l>
<l>e abbi qualche pietà di chi t'adora!</l>
<l>Deh, fa che quel pensier che il cor t'indura</l>
<l>non mi faccia morire inanzi l'ora!</l>
<l>Vedi che il fiero ardor l'alma mi fura</l>
<l>e serà alfin cagion ch'io me ne mora,</l>
<l>s'avien che tu mantenga questo stile</l>
<l>e voglia l'amor mio tenere a vile.</l>
</lg>
<lg><l>Questi preghi potean piegare un scoglio</l>
<l>e movere a pietade un cor d'un orso,</l>
<l>ma non scemò costei perciò l'orgoglio,</l>
<l>né si dispose a dare alcun soccorso</l>
<l>al miserel che, per lo gran cordoglio,</l>
<l>temea finir de la sua vita il corso,</l>
<l>veggendosi dal foco sì distrutto</l>
<l>che quasi incenerir si sentia tutto.</l>
</lg>
<lg><l>Si vide allor quant'è quegli infelice</l>
<l>che pone in donna despietata spene</l>
<l>e che sperando va sorte felice,</l>
<l>mentre fa cibo al cor de le sue pene</l>
<l>ché costei, de l'amor disprezzatrice,</l>
<l>condusse a tal (mentre attendeva bene</l>
<l>per mercé del suo amore) il signor mio,</l>
<l>che non ebbe uom mortal viver più rio.</l>
</lg>
<lg><l>Alfin, da generoso sdegno vinto,</l>
<l>si die a doler de la sua fiera sorte,</l>
<l>e tra sé disse, dal dolor sospinto:</l>
<l> – Dunque i'm'andrò per bene amare a morte?</l>
<l>E poscia ch'i'serò rimaso estinto,</l>
<l>piena fia di dolor tutta la corte,</l>
<l>perché costei che mi consuma e strazia,</l>
<l>lieta del danno mio rimanga e sazia?</l>
</lg>
<lg><l>Mi avrà questa crudel da me diviso</l>
<l>e tutto mi avrà tolto in sua balia,</l>
<l>perché non abbia mai guardo, né riso</l>
<l>in guiderdon de l'aspra doglia ria;</l>
<l>ciò non serà che, pria ch'io resti ucciso,</l>
<l>i'vo' veder se la ventura mia</l>
<l>vuol che, quel forse ottenga forte e audace,</l>
<l>ch'aver non ho potuto umile in pace. –</l>
</lg>
<lg><l>E detto ciò, come in furor venuto,</l>
<l>a seguitar si die l'aspra donzella,</l>
<l>ma sì tosto non l'ebbe ella veduto</l>
<l>che, qual fugge dal lupo la vitella,</l>
<l>si die a fuggire e adimandare aiuto</l>
<l>a la dea, de la quale ella era ancella,</l>
<l>dicendo: – Poi ch'a te, Diana, servo,</l>
<l>difendi me da l'amator protervo!</l>
</lg>
<lg><l>E non patir, ti prego, che sia guasto</l>
<l>il fior de l'onestà ch'a te dicai</l>
<l>da costui, contra il qual sola non basto,</l>
<l>s'aita, contra lui, tu non mi dai,</l>
<l>l'animo e il corpo ho avuto insin qui casto</l>
<l>e l'avrò sempre se tu quel farai,</l>
<l>ché far dei contra quelli che si danno</l>
<l>a l'onestade altrui voler far danno. –</l>
</lg>
<lg><l>Così dice ella e pure affretta i passi</l>
<l>e le pene al fuggir le dà la tema;</l>
<l>amor l'ale dà a lui, perché nol passi,</l>
<l>la donna che, l'orgoglio suo non scema,</l>
<l>teme egli, ch'ella non percuota a i sassi,</l>
<l>cò piedi e del mal suo poscia egli gema,</l>
<l>onde la prega che sì non s'affretti,</l>
<l>ma da la pietà vinta, omai l'aspetti.</l>
</lg>
<lg><l>E le dice: – Rattien crudele il piede,</l>
<l>che non ti segue un capital nemico,</l>
<l>ma chi è pieno d'amor, pieno di fede</l>
<l>ed è di te più che non sei tu, amico,</l>
<l>abbi senon di me, di te mercede.</l>
<l>Deh, lascia l'ira omai, l'orgoglio antico!</l>
<l>Deh fuggi men veloce, perché anch'io</l>
<l>frenerò in seguitarti il corso mio! –</l>
</lg>
<lg><l>Fugge pur ella e cosa non ascolta</l>
<l>che le dica il dolente e tristo amante</l>
<l>tutte le forze ad asseguirla volta;</l>
<l>egli, non caldo men che fusse, inante</l>
<l>a l'aure ella ha la bionda chioma sciolta,</l>
<l>e al corso, più che può, affretta le piante,</l>
<l>dava a la veste sua lascivo assalto</l>
<l>zefir gentil che la levava in alto.</l>
</lg>
<lg><l>Onde, veggendo i delicati membri,</l>
<l>il signor più che pria, s'infiamma ed arde,</l>
<l>pargli ch'una celeste dea rassembri,</l>
<l>costei, qualor le parti ignude guarde</l>
<l>e che novo desire il cor gli smembri</l>
<l>dal petto e le prestezze tutte tarde,</l>
<l>siano a goder quelle rare bellezze</l>
<l>che vuole;amor, ch'egli sol ami e prezze.</l>
</lg>
<lg><l>Onde fuggendo ella e seguendol egli,</l>
<l>giunsero a un tempio pien di riverenza,</l>
<l>la man destra a l'entrar porse a i capegli</l>
<l>l'amante e al corso suo fece violenza;</l>
<l>tal ch'ivi la fermò, poi come quegli</l>
<l>che far da sé sentia l'alma partenza,</l>
<l>a traverso la prende e con gran preghi,</l>
<l>cerca che sodisfarlo ella non neghi.</l>
</lg>
<lg><l>Ella, non men che prima, ogni preghiera</l>
<l>sprezza e pur cruda s'arma a la contesa</l>
<l>e con parole e con vista aspra e fiera,</l>
<l>si duol del mio signor che l'abbia offesa;</l>
<l>egli, che pur la vede irata e altiera</l>
<l>e contraporsi a lui, per far difesa,</l>
<l>venuto già furore e sdegno tutto, </l>
<l>colse de l'amor suo, per forza, il frutto.</l>
</lg>
<lg><l>O quanto mal di questo fatto avenne,</l>
<l>quante doglie sentì, quanti tormenti!</l>
<l>Poteva ben, quando il desio suo ottenne,</l>
<l>bramar gli spirti suoi vitali spenti,</l>
<l>però che mille morti e più sostenne,</l>
<l>quando pensò aquetare i suoi lamenti,</l>
<l>perché dopo quell'atto empio e deforme,</l>
<l>esser, si finse a l'amator, conforme.</l>
</lg>
<lg><l>E, come che volesse de la forza,</l>
<l>poi ch'altro non potea fare a sé legge,</l>
<l>di mostrarsi contenta a lui si sforza</l>
<l>e il simulare, per mezzo a questo, elegge;</l>
<l>il signor, che non vede oltra la scorza,</l>
<l>le crede ed ella in guisa il fatto regge,</l>
<l>ché col mostrarsi lieta, a strali corse</l>
<l>e al più acuto di tutti la man porse.</l>
</lg>
<lg><l>E fermatasi al petto la saetta</l>
<l>che presa avea, con bene audace mano:</l>
<l>A te – disse – Diana la vendetta</l>
<l>lascierò far di questo caso strano,</l>
<l>a me, ne la ria sorte, ora diletta</l>
<l>lavar la macchia (che questo villano</l>
<l>ha fato a l'onor mio) col proprio sangue,</l>
<l>e nel tuo tempio rimanermi essangue. –</l>
</lg>
<lg><l>Apinia (che tal nome avea colei</l>
<l>di ch'ora i'vi ragiono) così disse,</l>
<l>e bramando finire i giorni rei,</l>
<l>il cor con la saetta si traffisse,</l>
<l>chiamando ad alta voce gli alti dei</l>
<l>e Diana ché il prego suo essaudisse,</l>
<l>sì che senza la pena non restasse</l>
<l>chi cagion l'era allor che si amazzasse.</l>
</lg>
<lg><l>A lo strale il signor mio la man stese</l>
<l>per rattenerla che non si uccidesse,</l>
<l>ma tardi, al danno suo, rimedio prese,</l>
<l>perché dal colpo morta non cadesse,</l>
<l>il miser la sua audacia allor riprese,</l>
<l>dubbioso che di sé far si devesse,</l>
<l>veggendo estinta quella donna, in cui</l>
<l>avea tutti fermati i pensier sui.</l>
</lg>
<lg><l>E buona pezza fu come stordito,</l>
<l>versando un mar di lagrime da gli occhi,</l>
<l>poi disse, tosto che fu risentito:</l>
<l> – Pregoti che di me pietà ti tocchi,</l>
<l>o morte, e poscia ch'è il sol mio sparito,</l>
<l>in me l'ultimo stral da l'arco scocchi,</l>
<l>acciò che seguir possa almen con l'alma,</l>
<l>colei ch'esser fa a me, me grave salma.</l>
</lg>
<lg><l>Viva lei m'era questa vita cara,</l>
<l>e men giva per lei caro a me stesso,</l>
<l>ora ella m'è più che la morte, amara,</l>
<l>ed ho in non cale me, morta lei, messo,</l>
<l>e se per te al mio mal non si ripara,</l>
<l>s'ora aiuto da te non m'è concesso,</l>
<l>i'mi veggio ridutto a tale stato,</l>
<l>che m'incresce nel mondo esser mai nato.</l>
</lg>
<lg><l>Tu morte, tu puoi contra morte aitarme</l>
<l>e giungermi al mio ben con la tua possa,</l>
<l>poi tu in tanto dolor, contento farme,</l>
<l>col far la spoglia mia de l'alma scossa;</l>
<l>ma che cesso io di questa vita trarme?</l>
<l>Ed a la terra dar le mortali ossa?</l>
<l>Perché lo spirto vada a l'altra riva</l>
<l>e là, con la sua vita, se ne viva? –</l>
</lg>
<lg><l>Prese lo stral poi ch'ebbe questo detto,</l>
<l>onde s'avea la ninfa il core aperto</l>
<l>e disse: – Tu, che traffisso hai quel petto,</l>
<l>che già fu del mio core albergo certo,</l>
<l>or farai la vendetta del diffetto,</l>
<l>da me commesso e la mercede al merto</l>
<l>dicevol, con l'uccidermi, darai,</l>
<l>levando me fuor di sì acerbi guai. –</l>
</lg>
<lg><l>E preso il corpo, dopo ta'parole,</l>
<l>de l'infelice giovanetta morta</l>
<l>disse: – Anima mia cara che già il sole</l>
<l>eri a la vita mia, ch'or serà corta,</l>
<l>il morir teco non mi pesa, o duole,</l>
<l>duolmi che di me prima tu sei morta,</l>
<l>poter vorrei, con la mia morte, trarti</l>
<l>da l'ombre eterne e nova vita darti.</l>
</lg>
<lg><l>Ma, se ciò esser non può grazia ho a Dio almeno</l>
<l>che molto i'non starò da te disgiunto,</l>
<l>ché lo spirto cacciandomi del seno,</l>
<l>il farò esser, per morte, a te congiunto;</l>
<l>ti prego ben, per quel viso sereno,</l>
<l>ond'ebbi il cor traffisso, non che punto,</l>
<l>ch'ove mi fusti qui crudele e ria,</l>
<l>ti provi almen tra l'ombre oscure pia.</l>
</lg>
<lg><l>E alzando più ch'alzar poté la destra,</l>
<l>passar si volse il petto e il facea, s'io</l>
<l>che presso gli era da la man sinestra,</l>
<l>non mi opponeva al suo crudel desio,</l>
<l>presi lo strale e dissi: – Se si alpestra</l>
<l>stat'è costei, perché voi, signor mio,</l>
<l>volete per noi stesso, morte darvi</l>
<l>e per lei, fuor di questa vita trarvi?</l>
</lg>
<lg><l>Giaccia ella che vi fu sì iniqua, estinta</l>
<l>e voi servate noi, per miglior uso</l>
<l>che degnamente, da l'orgoglio vinta,</l>
<l>troncato ella ha de la sua vita il fuso;</l>
<l>poscia che di pietà mai non s'è tinta,</l>
<l>ma crudelmente vi ha sempre deluso,</l>
<l>se voluto ha morte darsi ella, noi</l>
<l>non devete morir per gli error suoi.</l>
</lg>
<lg><l>Il pregai tanto e tanto dissi e fei</l>
<l>che di darsi la morte egli rimase,</l>
<l>ma furo i giorni suoi sì acerbi e rei,</l>
<l>poiché da i campi venne a le sue case,</l>
<l>che mille volte meco i'mi pentei</l>
<l>di quel che già il mio dir gli persuase,</l>
<l>ch'al viver nol servai, ma a tal martire,</l>
<l>che mille volte il dì vedea morire.</l>
</lg>
<lg><l>Però che il miser da una febre ardente</l>
<l>fu preso, ch'a tal termine il ridusse</l>
<l>e consumollo così fieramente</l>
<l>che non pareva più ch'egli quei fusse;</l>
<l>che non si poté mai levar di mente</l>
<l>la donna, ond'empio amor così il percusse,</l>
<l>che mai non ebbe ora, non dirò allegra,</l>
<l>ma riposata pur, ne la vita egra.</l>
</lg>
<lg><l>Talafio (che così nome avea) il gusto</l>
<l>perdeo e sì magro in pochi giorni venne,</l>
<l>ch'avea sembianza d'un tronco combusto,</l>
<l>sì del viso primier nulla rattenne;</l>
<l>e non so come amor fusse sì ingiusto,</l>
<l>né per qual fallo del signor mio avenne,</l>
<l>che egli che fedel servo gli fu sempre,</l>
<l>si consumasse in così strane tempre.</l>
</lg>
<lg><l>I risi, le allegrezze, i giuochi, i canti</l>
<l>gli erano affanno e ciò che lieto uom miri,</l>
<l>che il suo diletto era menar tra pianti</l>
<l>la vita e tra dolenti agri sospiri;</l>
<l>gli pareva veder per tutti i canti</l>
<l>la donna che fu fin de' suoi desiri</l>
<l>che 'n terribile forma gli apparesse</l>
<l>e d'orrore incredibile l'empiesse.</l>
</lg>
<lg><l>Erano i sonni suoi tutte paure,</l>
<l>che l'ombra de la donna, ond'arse ed alse,</l>
<l>gli mettea in core ed accrescea le dure</l>
<l>pene, con forme paventose e false;</l>
<l>né le passate, men che le future</l>
<l>cose, temeva, alfin sì fier l'assalse</l>
<l>l'intolerabil duol, che in capo a l'anno,</l>
<l>di vita il tolse l'angoscioso affanno.</l>
</lg>
<lg><l>Deveva rimaner sazia Diana,</l>
<l>del crudo strazio che il meschin sofferse</l>
<l>per quella dispietata alma inumana,</l>
<l>ch'ancise lui, quand'ella il cor s'apperse,</l>
<l>ma fuor così d'ogni qualità umana,</l>
<l>ella fiera a l'Arcadia si scoperse,</l>
<l>che pensò di voler vederla tutta,</l>
<l>per l'errore d'un solo, arsa e distrutta.</l>
</lg>
<lg><l>Ed il cenghial ne l'Erimanto fece</l>
<l>apparir, di cui dianzi i'vi parlava:</l>
<l>grande come un gran toro e più che pece,</l>
<l>nero e più fier d'ogn'altra bestia prava;</l>
<l>né con questo al suo sdegno sodisfece</l>
<l>la dea crudel, ma uscir fe' d'una cava</l>
<l>una cerva, che 'n Menalo soggiorna,</l>
<l>c'ha i pié di rame e d'oro ambe le corna.</l>
</lg>
<lg><l>Veloce ell'è più d'ogni lieve augello</l>
<l>e sì destra a girarsi in ogni banda,</l>
<l>che dal monte cader tosto fa quello,</l>
<l>ch'a seguitarla empia avaricia manda;</l>
<l>tal che non viene indi minor macello</l>
<l>che venga dal cenghial, perché comanda</l>
<l>sì l'avaricia a ognun, che mal non cura,</l>
<l>e vuole ognun provar la sua ventura.</l>
</lg>
<lg><l>In Stinfalo fatto ha da una palude</l>
<l>mandare a Marte certe augelle immense,</l>
<l>da le cui ali il sol s'asconde e chiude;</l>
<l>quando elle le hanno per lo cielo estense,</l>
<l>le penne lor sono saette crude,</l>
<l>che fiere aventan contra ognun che pense</l>
<l>ucciderle e val poco l'esser forte,</l>
<l>ché danno a ognun che contra lor va, morte.</l>
</lg>
<lg><l>E mandan sterco tal fuori del ventre</l>
<l>che l'aria infetta il puzzo, ch'indi viene,</l>
<l>non è alcun loco, in cui questa peste entre</l>
<l>che non l'ammorbe e che non l'avenene;</l>
<l>così, signor, questa dea iniqua, mentre</l>
<l>voluto ha dare, ad uno error, le pene,</l>
<l>ha fatto comparir questi tre mostri</l>
<l>a la ruina de i paesi nostri. –</l>
</lg>
<lg><l>Poi ch'ebbe così detto, quell'uom tacque,</l>
<l>non men tristo che prima, lagrimando;</l>
<l>tanta crudeltà udire ad Ercol spiacque</l>
<l>e disse: – Ché Diana devea, quando</l>
<l>morto fu quei per cui la ninfa giacque,</l>
<l>l'ira scemare e por lo sdegno in bando</l>
<l>e per un fallo, degno di pietade,</l>
<l>non sì dar ad usar tal crudeltade.</l>
</lg>
<lg><l>E ché degno era, che nomata cruda</l>
<l>fusse via più che le sue fiere alpestre,</l>
<l>poiché si mostra di pietà sì nuda</l>
<l>e sì piena di voglie aspre e silvestre,</l>
<l>e ben convien che ne' boschi si chiuda,</l>
<l>mentre ella se ne sta ne la terrestre</l>
<l>parte e lontana da consorzii umani</l>
<l>viva tra fiere boscareccie e cani. –</l>
</lg>
<lg><l>Ma poiché pure era così avenuto</l>
<l>e Diana, crudel via più che giusta,</l>
<l>a danno de l'Arcadia, avea voluto</l>
<l>saziar lo sdegno e saziar l'ira ingiusta,</l>
<l>egli sperava dar lor tale aiuto,</l>
<l>che l'Arcadia, che allor parea combusta</l>
<l>per l'immenso furor di quelle fiere,</l>
<l>si poria più che mai, bella vedere.</l>
</lg>
<lg><l>Inteso ciò que' poverelli mesti</l>
<l>lodan d'Ercole il cor, lodan l'ardire,</l>
<l>ma non è alcun che credea che i funesti</l>
<l>mostri possa egli sol mai far morire;</l>
<l>perché lor par che far non possa questi</l>
<l>quel che non è potuto riuscire</l>
<l>a tanti, pur, perché il fine sortisca,</l>
<l>ognuno prega il ciel che il favorisca.</l>
</lg>
<lg><l>Verso Erimanto il forte Alcide vassi,</l>
<l>col tronco in mano e con gli strali al fianco,</l>
<l>e più ch'affrettar puote, affretta i passi;</l>
<l>con animoso ardir feroce e franco,</l>
<l>giunse ove, un rio, dal monte per gli sassi,</l>
<l>turbido corre e mai non viene manco</l>
<l>l'onda che 'n una gran palude scende,</l>
<l>ch'un miglio in ogni parte e più s'estende.</l>
</lg>
<lg><l>La quale un arginel basso circonda,</l>
<l>piantato di verdi alni e lento salce,</l>
<l>di dense canne è piena tutta l'onda,</l>
<l>e d'erba che giamai non tagliò falce,</l>
<l>di gionchi il limo e di papiri abonda,</l>
<l>tenace più che ben tenace calce,</l>
<l>l'orribile animal qui la stanza ave,</l>
<l>il cui furor tutto il paese pave.</l>
</lg>
<lg><l>Giunto ivi, Alcide non distende rete,</l>
<l>né pon Molosso al varco, o ponvi Alano,</l>
<l>ma col suo tronco quelle canne miete,</l>
<l>perché da la palude, esca nel piano;</l>
<l>il cenghial, che turbar la sua quiete</l>
<l>sente da quella valorosa mano,</l>
<l>esce che par un fulmine, de l'onde,</l>
<l>o Borea quando il mar turba e confonde.</l>
</lg>
<lg><l>Gli occhi ha di foco ed ave ambe le labbia</l>
<l>tutte schiumose e le fulminee zanne,</l>
<l>co'le quai fiere, quando irato arrabbia,</l>
<l>lunghe poco men son di quattro spanne,</l>
<l>drizzar le sete il furor fa e la rabbia,</l>
<l>tale che tra que' gionchi e quelle canne,</l>
<l>ove egli alberga, sembrano una selva</l>
<l>d'aste che nata sia su l'empia belva.</l>
</lg>
<lg><l>Tosto che il cenghiale è del fango fuore,</l>
<l>spezza alni e salci, ovunque il dente ruote,</l>
<l>con quella rabbia e con quel gran furore</l>
<l>con cui noto la selva al verno scuote;</l>
<l>non perde perciò il forte Alcide il core,</l>
<l>ma con quella maggior forza che puote,</l>
<l>arditamente verso lui si scaglia,</l>
<l>e gli move col tronco aspra battaglia.</l>
</lg>
<lg><l>Nel tronco il porco dà del grifo e trallo</l>
<l>for di mano ad Alcide e 'n aria il caccia,</l>
<l>e poiché de la mazza privato ballo,</l>
<l>il va assalir pien d'ira e di minaccia;</l>
<l>a cansarlo non pone egli intervallo,</l>
<l>e di aver la vittoria si procaccia</l>
<l>e si aggira e si torce e fugge e segue</l>
<l>tanto ch'al fine, il suo desire assegue.</l>
</lg>
<lg><l>Ché mentre il mostro fier, spinto da l'ira,</l>
<l>cerca a terra mandare il forte Alcide,</l>
<l>egli al suo meglio.al suo vantaggio aspira;</l>
<l>né sì tosto si offerse ch'egli il vide,</l>
<l>che mentre il porco si rivolve e gira,</l>
<l>quel che deveva fare, Ercol previde</l>
<l>e per di dietro, senza alcun periglio,</l>
<l>ne l'orecchie con man gli die di piglio.</l>
</lg>
<lg><l>Né così strette a gran toro le tiene,</l>
<l>Alano irato co'feroci denti,</l>
<l>come a quelle del porco Ercol s'attiene,</l>
<l>né giova che ferire o fuggir tenti,</l>
<l>perché ancor che si torca e si dimene,</l>
<l>scior non si può da quelle man possenti,</l>
<l>con le quali fe' tanto che lo stese,</l>
<l>quanto era lungo, in terra e non l'offese.</l>
</lg>
<lg><l>Qual leon suol, poi c'ha gittato a terra</l>
<l>il toro e con le branche e col fier morso</l>
<l>premerlo sì che più non sorga a guerra,</l>
<l>né possa dal valor suo aver soccorso,</l>
<l>tale Ercole, il crudel cenghiale, afferra</l>
<l>e gli preme or la pancia ed ora il dorso,</l>
<l>in guisa, ch'ancor ch'ei, qua e là si mova,</l>
<l>via da potersi ricovrar, non trova.</l>
</lg>
<lg><l>Nel cominciar di quella caccia venne</l>
<l>per sorte, un drapello ivi di villani,</l>
<l>ma la vista del porco non sostenne</l>
<l>alcun di loro e per servarsi sani,</l>
<l>come avessero a i pié leggeri penne,</l>
<l>tutti ratti lasciaro i lochi piani</l>
<l>e chi su un colle andò, di timor colmo,</l>
<l>chi salì su una quercia e chi su un olmo.</l>
</lg>
<lg><l>Come suole avenir ne lo steccato,</l>
<l>poi ch'un de cavalier l'altro ave vinto,</l>
<l>che lo stuolo, che s'era ragunato,</l>
<l>per veder qual vincesse, o fusse vinto,</l>
<l>va a torno a quel che vincitore è stato,</l>
<l>tale che egli è da tutto il popol cinto</l>
<l>ed ognuno con lui de la vittoria</l>
<l>s'allegra e dagli, quanto più può, gloria.</l>
</lg>
<lg><l>Così visto il cenghiale in terra stare,</l>
<l>ad Ercol vien la turba e se ne allegra,</l>
<l>benché a pena ardita era di mirare</l>
<l>la bestia, che la fe' dianzi tant'egra;</l>
<l>gli dieder tutti funi da legare,</l>
<l>chi mandati n'avea a la stanza negra</l>
<l>di Dite, tanti, ch'eran meno i vivi</l>
<l>di quelli che egli avea di vita privi.</l>
</lg>
<lg><l>Preso il cenghiale, il gran figlio di Giove,</l>
<l>legato in guardia il diede a quella gente</l>
<l>ed a gir verso Menal si mosse, ove</l>
<l>correr solea la cerva arditamente;</l>
<l>veduta ella, Ercol che ver lei si move,</l>
<l>lieve al corso si diede immantinente</l>
<l>per gire al monte, ma la via le tolle</l>
<l>Ercol d'andare al periglioso colle.</l>
</lg>
<lg><l>Ed ove ella credea salire al monte,</l>
<l>fu costretta passar ne la campagna</l>
<l>ed Ercol, più che può, perché non monte,</l>
<l>lontanando la va da la montagna;</l>
<l>la cerva fugge, con altiera fronte</l>
<l>ed Ercole da lei non si scompagna;</l>
<l>si volve in mille giri ella e rivolve</l>
<l>sì lieve che non segna pur la polve.</l>
</lg>
<lg><l>Le va Ercol sì vicin che la man stende</l>
<l>e per le corna prenderla si stima,</l>
<l>ma l'aer lieve in vece di lei, prende;</l>
<l>ed ella lieve più fugge, che prima,</l>
<l>qual dietro a damma veltro si distende;</l>
<l>tal per averne Ercol la spoglia opima,</l>
<l>la segue a più potere, ella superba</l>
<l>leggera se ne va su la verd'erba.</l>
</lg>
<lg><l>Così talor vist'ho sagace cane</l>
<l>seguir la volpe per l'erboso prato</l>
<l>ed ella, per tornare a le sue tane,</l>
<l>or girarsi da questo, or da quel lato,</l>
<l>e far per lungo spazio restar vane</l>
<l>tutte le vie ch'a prenderla ha tentato;</l>
<l>poi veduta l'ho alfin, venir sì afflitta</l>
<l>che restat'è dal gran travaglio, vitta.</l>
</lg>
<lg><l>La cerva, ovunque corre e ovunque passa,</l>
<l>si vede sempre aver Ercol vicino,</l>
<l>né pur vicin ma che sì la trappassa,</l>
<l>ché forza l'è rivolgere il camino,</l>
<l>Ercole prender spirto non la lassa,</l>
<l>onde alfin se ne cadde a capo chino</l>
<l>con le fauci così da l'ansia strette</l>
<l>che buona pezza, come morta, stette.</l>
</lg>
<lg><l>Ercol la prese e la legò e a le spalle,</l>
<l>come il villan l'agnel, poi la si appese</l>
<l>e a lunghi passi, per spedito calle,</l>
<l>verso Stinfalo poscia il camin prese,</l>
<l>per fare uscir de la fangosa valle</l>
<l>le augelle, che struggean tutto il paese,</l>
<l>e giunto ivi la cerva in terra pose,</l>
<l>ma ritrovò tutte le augelle ascose.</l>
</lg>
<lg><l>Ché qual tra giunchi, in valle augel palustre,</l>
<l>visto l'astor volar, così s'asconde,</l>
<l>ch'ancora ch'ei tutta la valle lustre,</l>
<l>non la vede notar, né uscir de l'onde;</l>
<l>tal visto Alcide, a le riposte lustre</l>
<l>andaro tutte quelle augelle immonde,</l>
<l>ed ove di volar dianzi eran vaghe,</l>
<l>quete allor stetter, del lor mal presaghe.</l>
</lg>
<lg><l>Ercol qua e là per quelle canne mira</l>
<l>e col tronco in più parti le percuote,</l>
<l>e il loco tutto, in un momento, gira,</l>
<l>per veder se scoprir le augelle puote,</l>
<l>ma stassi queta quella turba dira,</l>
<l>perché il loco, ove è ascosa, Ercol non note,</l>
<l>né perciò più si move alcuna d'esse,</l>
<l>che se lo spirto lor lasciato avesse.</l>
</lg>
<lg><l>Ed ogni ingegno seria stato vano,</l>
<l>per trar le augelle rie fuor del letame,</l>
<l>se non andava Pallade a Vulcano,</l>
<l>e non avea da lui lama di rame,</l>
<l>la qual, toccata da possente mano,</l>
<l>via più che tromba ch'a battaglia chiame,</l>
<l>terribile era, però che percossa</l>
<l>facea tremare, a chi l'udiva, l'ossa.</l>
</lg>
<lg><l>Or poscia ch'ebbe da Vulcano quella</l>
<l>lama.di sì aspro e spaventevol suono,</l>
<l>ad Ercole gittolla la sorella</l>
<l>dal cielo e gli ne fe' cortese dono;</l>
<l>al percuoter che fece la terra, ella</l>
<l>fe' andare a l'aria sì terribil tuono,</l>
<l>che stimò Alcide ch'a lo stuol devesse</l>
<l>gran terror por, s'egli la percotesse.</l>
</lg>
<lg><l>Se n'andò adunque con la lama al loco,</l>
<l>ove era ascoso il maledetto stuolo</l>
<l>e fe' che per lo suono, in tempo poco,</l>
<l>lasciar le augelle il paludoso suolo;</l>
<l>ché come fusse ne le canne il foco,</l>
<l>subito si levaro insieme a volo,</l>
<l>e de l'ali spiegando le gran penne,</l>
<l>fer che l'aria oscurossi e notte venne.</l>
</lg>
<lg><l>Come vedendo il ciel chiaro e sereno,</l>
<l>raccolta armata spiega ogni sua vela,</l>
<l>e fuori uscendo del marino seno,</l>
<l>tutta l'onda del mar sotto sé vela;</l>
<l>tal l'empio stuolo il dì fa venir meno,</l>
<l>in guisa al sole i raggi ardenti cela,</l>
<l>e vibrando le penne acute e fiere,</l>
<l>Ercol cercan di far morto cadere.</l>
</lg>
<lg><l>Quale venir dal ciel densa si vede</l>
<l>grandine, quando il sommo Giove tuona,</l>
<l>e Borea ed Euro la campagna fiede,</l>
<l>tal che il mar freme ed ogni luoco suona,</l>
<l>e il misero bifolco che prevede</l>
<l>il grave danno, ogni speme abbandona</l>
<l>di poter coglier la sperata messe</l>
<l>che credea ch'util tal dar gli devesse.</l>
</lg>
<lg><l>Tal viene ad Ercol, da le crude augelle,</l>
<l>una copia densissima di strali,</l>
<l>con un rombo che va sino a le stelle</l>
<l>e terror mette a tutti gli animali,</l>
<l>e se non era la leonina pelle,</l>
<l>Ercole ne sentia colpi mortali,</l>
<l>ma da que' colpi ella così il difese</l>
<l>che il nembo de gli strali indarno scese.</l>
</lg>
<lg><l>Ma non furo già vane le saette</l>
<l>che contra le ree bestie, Alcide mosse,</l>
<l>perché essendo elle tutte insieme strette,</l>
<l>alquante ne traffisse insino a l'osse</l>
<l>ché quanti strali Ercole in corda mette,</l>
<l>tante di lor ne son di vita scosse</l>
<l>e cominciò qual prima, apparir chiaro</l>
<l>il sole che con l'ali esse oscuraro.</l>
</lg>
<lg><l>Tal quando il ciel nube importuna copre,</l>
<l>sì che leva la luce a i mortali occhi,</l>
<l>s'avien che Borea la sua forza adopre,</l>
<l>e libero per l'aria il furor scocchi;</l>
<l>scaccia le nubi e 'n quelle parti scopre</l>
<l>il ciel seren, ch'egli col soffio tocchi,</l>
<l>sì che l'aer, di nubi dianzi pieno,</l>
<l>vien per lo fiato suo chiaro e sereno.</l>
</lg>
<lg><l>Saettando, Ercol dunque, ed il sonoro</l>
<l>rame tuttor battendo, in modo fece</l>
<l>che d'esse molte ivi traffisse foro,</l>
<l>né lor giovar saette, o versar fece,</l>
<l>l'altre, lasciato il sozzo nido loro,</l>
<l>subito sparvero, onde si disfece</l>
<l>in modo tal, quella malvagia lue,</l>
<l>ch'a que' tempi, ivi più vista non fue.</l>
</lg>
<lg><l>Deh, fusse allor piacciuto al sommo Dio,</l>
<l>che da gli strali d'Ercol tutto il seme,</l>
<l>ch'or s'è scoperto sì malvagio e rio,</l>
<l>fusse stato condutto a l'ore estreme,</l>
<l>che vedrei liber ora il secol mio</l>
<l>da la fece ch'or sì l'afflige e preme,</l>
<l>che il chiaro in guisa ha guasto e il puro infetto</l>
<l>ch'omai poco tra noi veggo di netto.</l>
</lg>
<lg><l>In qual rupe d'Arabia e di Numidia,</l>
<l>in qual palude, o'n qual fangosa valle,</l>
<l>s'ascose allor la peste ch'ora insidia</l>
<l>il popolo fedel, per ogni calle?</l>
<l>Ond'è sì pieno il mondo di perfidia</l>
<l>che quasi ognuno al ver volto ha le spalle,</l>
<l>tanto hanno le ree bestie con le piume</l>
<l>de l'ali lor, coperto il vero lume.</l>
</lg>
<lg><l>Cred'io che Belzebù nel lago Averno</l>
<l>le chiuse allor, per rimandarle poi</l>
<l>da l'abisso profondo de l'inferno,</l>
<l>ad offuscar la veritate a noi,</l>
<l>e coprirne così il lume superno</l>
<l>che non vedesse alcuno i raggi suoi</l>
<l>e infettar sì quel ch'era puro dianzi,</l>
<l>che fece solo e sol notte n'avanzi.</l>
</lg>
<lg><l>Ma grazia ho al ciel che la bontà divina</l>
<l>cura de la sua greggia in tanto prenda,</l>
<l>che se ben queste bestie fan rapina</l>
<l>d'alcuni e fan che il ver loro non splenda,</l>
<l>non permette però che la meschina</l>
<l>gente mortal sì appanni nera benda,</l>
<l>che molti non vi sian c'hanno per duce</l>
<l>di tutto il viver lor, la vera luce.</l>
</lg>
<lg><l>E intenti a le vestigia de gli antichi,</l>
<l>che sen poggiaro al ciel, qual bianchi cigni,</l>
<l>sicuri van per gli lor campi aprichi,</l>
<l>e lascian ne le tenebre i maligni</l>
<l>facendo veder chiaro che nemici</l>
<l>ci son tai mostri, veramente digni</l>
<l>di stare eternamente tra quell'ombre,</l>
<l>ove notte perpetua ognor gli adombre.</l>
</lg>
<lg><l>Qual rio pensiero e qual strana insolenza</l>
<l>venire ha fatto questi rei sì audaci,</l>
<l>che col dar del mal vivere licenza,</l>
<l>sian venuti a turbar le nostre paci,</l>
<l>e con una, contraria al ver, sentenza,</l>
<l>con esser più che la bugia, mendaci,</l>
<l>voglian violar la statuita legge,</l>
<l>e levar dal pastor le sante gregge?</l>
</lg>
<lg><l>Ma il ciel benigno ha dato a'tempi nostri,</l>
<l>a la costor ruina, un novo Alcide,</l>
<l>che qual'uomo divin ne' mortai chiostri</l>
<l>questa turba infernal da noi divide</l>
<l>e nemico mortal di cotai mostri,</l>
<l>quanti veder ne può tanti n'ancide,</l>
<l>perché levato questo seme fiero,</l>
<l>il suo onor abbia il successor di Piero.</l>
</lg>
<lg><l>E quella autorità che gli die Cristo,</l>
<l>mentre egli, tra noi, visse in carne umana,</l>
<l>sicura da lo stuol sia che fa tristo,</l>
<l>il secol nostro e il desia a vita insana,</l>
<l>ché per far d'ambizion, d'avere acquisto,</l>
<l>questa empia setta, temeraria e vana,</l>
<l>ha cerco fare ingiustamente offesa,</l>
<l>al pastor santo, a la cristiana chiesa.</l>
</lg>
<lg><l>La qual non è punto rimasa tocca,</l>
<l>ovunque signoreggia Ercol secondo,</l>
<l>che sotto lui non apre alcun la bocca,</l>
<l>contra lei, che non cada tosto al fondo,</l>
<l>tal che rimane questa turba sciocca</l>
<l>consunta sì che se il resto del mondo</l>
<l>del signor mio seguiterà l'essempio,</l>
<l>tosto alfin giungerà questo seme empio.</l>
</lg>
<lg><l>E l'aria rimarrà serena e pura,</l>
<l>levatone l'oscuro e nero velo,</l>
<l>che sparso avean, per lor mala natura,</l>
<l>queste anime diaboliche nel cielo</l>
<l>e se studio si pone a questo e cura,</l>
<l>si vedrà ognun cangiare e vezzo e pelo,</l>
<l>e il mondo ritornar santo e felice,</l>
<l>che cerco han costor far empio e infelice.</l>
</lg>
<lg><l>Così Ercol liberò l'Arcadia, vinti</l>
<l>i mostri, ond'era ella in que' tempi piena,</l>
<l>i quali aveano tanti Arcadi estinti,</l>
<l>ch'ogni cosa dolore ivi era e pena,</l>
<l>ma poscia che da lui fur morti e avinti;</l>
<l>visse in Arcadia ognun vita serena,</l>
<l>fatto ciò a l'Erimanto ei fe' ritorno,</l>
<l>come vi narrerò quest'altro giorno.</l></lg></div1>

<div1><head>XIII</head>

<lg><l>Come tanto oltra l'ingiuria trascorre,</l>
<l>che chi offende un, doler fa spesso molti,</l>
<l>e sforza mano a la vendetta porre</l>
<l>tal che i pensieri a ciò non avea volti,</l>
<l>onde l'ingiuriator si vede corre</l>
<l>(quando più pensa i suoi misfatti occolti)</l>
<l>a periglioso loco e pena avere</l>
<l>da chi ei non devea mai pena temere.</l>
</lg>
<lg><l>Così signor, tanto il giovar si estende</l>
<l>che mentre ad un uomo cortese giova,</l>
<l>da tal, da cui premio nessuno attende,</l>
<l>del beneficio guiderdon ritrova,</l>
<l>felice quegli che nessuno offende</l>
<l>e fa vedere, a manifesta prova,</l>
<l>che nuocere ad altrui, sempre gli spiacque</l>
<l>e che, sol per giovare, al mondo nacque.</l>
</lg>
<lg><l>Costui conscienza rea giamai non preme,</l>
<l>martir, via più d'ogni tormento, grave,</l>
<l>né mortal ira, né celeste teme,</l>
<l>né che, per colpa sua, pena l'aggrave,</l>
<l>come si duol mai sempre e sempre geme,</l>
<l>chi di nuocere ad altri desir ave,</l>
<l>che mentre turbar cerca l'altrui requie,</l>
<l>il ciel non vuol ch'egli mai posi, o requie.</l>
</lg>
<lg><l>S'han di questo e di quello essempii rari,</l>
<l>ne le moderne e ne le antiche istorie,</l>
<l>né mestier m'è ch'io gli vi faccia chiari,</l>
<l>perché impressi vi son ne le memorie,</l>
<l>ma seguendo d'Alcide i singolari</l>
<l>e illustri fatti e le sue gran vittorie,</l>
<l>chiaro vi fia che de l'aver giovato,</l>
<l>tal che non penso mai, si trovò grato.</l>
</lg>
<lg><l>Questi, fugati i mostri e morti e presi,</l>
<l>onde tutta l'Arcadia era in orrore,</l>
<l>si diede a ritornar ne' suoi paesi,</l>
<l>con viso lieto e con allegro core,</l>
<l>per mostrare ad Euristeo ch'avea accesi</l>
<l>gli spirti in modo.ad acquistarsi onore,</l>
<l>che ciò che gli imponeva a suo dispregio,</l>
<l>a gloria alfin gli riusciva e a pregio.</l>
</lg>
<lg><l>E appesa avendo la cerva a le spalle</l>
<l>ed il viaggio a l'Erimanto volto,</l>
<l>per gire a torre il porco ne la valle</l>
<l>ch'a i villani lasciò ne i lacci involto,</l>
<l>verso di lui venir, per stretto calle,</l>
<l>si vide come un popolo raccolto,</l>
<l>molti che i visi avean come sanguigni,</l>
<l>le corna in capo e gambe e pié caprigni.</l>
</lg>
<lg><l>E lor veniva inanzi, per lor duce,</l>
<l>un cui pendeva una zampogna a lato,</l>
<l>con viso arsiccio da la solar luce,</l>
<l>di ghirlanda di pino coronato;</l>
<l>questi (com'uom, cui beneficio induce</l>
<l>al suo benefattor mostrarsi grato)</l>
<l>tutto cortese andò ad accorre Alcide,</l>
<l>tosto che vincitor tornare il vide.</l>
</lg>
<lg><l>E gli disse: – Dapoi che la salute</l>
<l>data ha a l'Arcadia, sì infelice dianzi,</l>
<l>il tuo valore e la tua gran virtute,</l>
<l>con cui quant'è di forza al mondo avanzi,</l>
<l>mi sono l'opre tue sì grate sute,</l>
<l>ch'ora venuto qui ti sono inanzi,</l>
<l>come colui, che Dio d'Arcadia sono,</l>
<l>a ringraziarti di sì altiero dono.</l>
</lg>
<lg><l>Ed a pregarti sì secondo il cielo</l>
<l>e sì felice a tutti i tuoi desiri</l>
<l>che mentre proverai qui caldo e gelo,</l>
<l>non ti disturbin mai pianti, o martiri;</l>
<l>noi, finché verde fia in Arcadia stelo,</l>
<l>finché ciascun di noi, sotto il ciel, spiri,</l>
<l>ti saremo tenuti, poiché i mostri</l>
<l>tolti e levati hai da i paesi nostri. –</l>
</lg>
<lg><l>Ne rese ad Ercol grazie costui solo</l>
<l>ché tolta avesse Arcadia a la gran pena,</l>
<l>de i mostri che l'empian di tanto duolo,</l>
<l>che non potea vedere ora serena;</l>
<l>ma tutto insieme quel caprigno stuolo,</l>
<l>gran grazie rese al figlio d'Alcumena,</l>
<l>e saltellando, con mirabil festa,</l>
<l>risonar fece tutta la foresta.</l>
</lg>
<lg><l>Ercol, veduta quella gente nova,</l>
<l>strana di corpo e strana di sembiante,</l>
<l>seco si allegra ché quivi ritrova</l>
<l>Pan, di cui dire aveva udito inante</l>
<l>e che il suo stuolo e lui sì grato prova,</l>
<l>ch'a rendergli si dan grazie cotante</l>
<l>e di pregio maggior che pria, si tiene,</l>
<l>poscia ch'a ringraziarlo anco un Dio viene.</l>
</lg>
<lg><l>E riverente verso Pan si volse,</l>
<l>(ch'era quel Pan che la zampogna avea)</l>
<l>e diss'egli: – Dapoi che Giove volse,</l>
<l>ch'io togliessi la lue crudele e rea</l>
<l>da l'Arcadia, che 'n tanto mal la involse,</l>
<l>che ciascun mortal danno indi temea,</l>
<l>tanto più caro l'ho, quant'io conosco,</l>
<l>ch'è caro anco a te, Dio di questo bosco.</l>
</lg>
<lg><l>Ch'ove mi pensai solo a la mortale</l>
<l>gente giovar, mi trovo avere ancora</l>
<l>giovato a te, possente Dio immortale,</l>
<l>cui il paese d'Arcadia inchina e adora,</l>
<l>e bench'io vegga, ch'io non sono tale</l>
<l>che mi debba onorare chi or sì mi onora,</l>
<l>pur io mi allegro, che ti piaccia farme,</l>
<l>più ch'io non merto, onore e pregio darme.</l>
</lg>
<lg><l>Ed animo mi dà la cortesia</l>
<l>che mi usi, con maniere così umane,</l>
<l>di dimandarti la ventura mia;</l>
<l>poscia ch'io veggo che tu sei quel Pane,</l>
<l>in cui quanto fu ed è quanto mai fia,</l>
<l>si trova impresso, né cose sì strane</l>
<l>sono nel mondo, che non ti sian note,</l>
<l>e chiarir non le possi a chi le ha ignote.</l>
</lg>
<lg><l>Però ti prego per quella più cara</l>
<l>cosa che nel mondo hai, per quello amore,</l>
<l>che già portasti a quella ninfa rara,</l>
<l>cui dai, con la zampogna, eterno onore,</l>
<l>che poiché l'avenir da te s'impara,</l>
<l>in Arcadia, di cui sei Dio maggiore,</l>
<l>ti piaccia farmi quelle cose aperte</l>
<l>ch'occolte senza te, mi sono, e incerte.</l>
</lg>
<lg><l>Fa ch'io sappia per te, ciò che mi deve</l>
<l>mentre serò ne le terrene lutte,</l>
<l>di felice avenire, o ver di greve</l>
<l>e quai fian da me imprese alfin condutte;</l>
<l>e poi ch'io sia risolto in spirto lieve,</l>
<l>qual merce avran le mie fatiche tutte,</l>
<l>così mai sempre sacrifici e onori</l>
<l>d'anno, in anno ti dian ninfe e pastori. –</l>
</lg>
<lg><l>Poiché detto ebbe riverentemente</l>
<l>il buono Alcide, quanto abbiamo detto,</l>
<l>Pan, voltò verso lui la faccia ardente</l>
<l>e gli disse, benigno ne l'aspetto:</l>
<l> – Qui una ninfa ha, da cui veracemente</l>
<l>il futuro, in mia vece, ora è predetto,</l>
<l>vieni con esso meco e chiaro avrai</l>
<l>da lei quel ch'or d'intender desire hai! –</l>
</lg>
<lg><l>Pan, detto questo, prese per la mano,</l>
<l>tutto cortese, il valoroso Alcide,</l>
<l>ed al monte Liceo il menò dal piano,</l>
<l>come chi altrui per stran paese guide;</l>
<l>ivi, da'pié del monte, a mano, a mano</l>
<l>Sileno uscì, con un gran stuolo e vide</l>
<l>Ercol con Pane e subito pensosse,</l>
<l>ch'uom di valore e di gran stima fosse.</l>
</lg>
<lg><l>E riverillo, con sembiante umile,</l>
<l>com'uom di pregio riverir si suole,</l>
<l>Ercol cortese e al par d'ognun gentile,</l>
<l>usa verso Silen dolci parole,</l>
<l>che ancor che si ritrovi in loco vile,</l>
<l>non meno che gentil mostrar si vuole</l>
<l>e veramente a chi l'onore apprezza,</l>
<l>fu sempre loda usar la gentilezza.</l>
</lg>
<lg><l>Dopo i saluti e dopo le accoglienze</l>
<l>disse Pane a Silen: – Questi è colui</l>
<l>ch'io ti predissi che le gran temenze</l>
<l>devea, col suo valor, levar da nui,</l>
<l>togliendo di que' mostri la semenze</l>
<l>per li quali, sovente in pensier fui,</l>
<l>il mio natio paese abbandonare</l>
<l>e da l'Arcadia, in altro loco, andare.</l>
</lg>
<lg><l>E perché di saper desire il preme</l>
<l>quelle cose che gli hanno ad avenire,</l>
<l>con lui vo' che tu vada al monte insieme,</l>
<l>ove il futur suole Erato predire,</l>
<l>e da principio, insino a l'ore estreme,</l>
<l>gli faccia la fortuna sua predire! –</l>
<l>Ciò detto tacque e costor due là andaro,</l>
<l>ove Erato facea l'avenir chiaro.</l>
</lg>
<lg><l>Erato fu una ninfa assai cortese</l>
<l>cui di seguir Diana già non spiacque</l>
<l>ch'ad Arcade (che nome die al paese</l>
<l>d'Arcadia) tra le selve e i boschi nacque;</l>
<l>ed ella anco di lui così s'accese,</l>
<l>che sprezzati gli strali e l'arco e l'acque</l>
<l>e il voler far di fiere alpestre prede,</l>
<l>al desiato amante un dì si diede.</l>
</lg>
<lg><l>Arcado, del suo amore, il frutto colse,</l>
<l>e die fine compiuto al suo desio;</l>
<l>contra Erato, per ciò, la dea si volse</l>
<l>di furor piena e di disdegno rio,</l>
<l>ma mentre cruda morte dar le volse,</l>
<l>Erato ratta a Pan se ne fuggio;</l>
<l>Pan, cui Diana fu sempre nemica,</l>
<l>l'accolse lieto e l'ebbe per amica.</l>
</lg>
<lg><l>E perché piacere ebbe che n'avesse</l>
<l>scorno Diana dal garzone amante</l>
<l>e che per sicurezza, a lui volgesse</l>
<l>la bella ninfa le veloci piante,</l>
<l>volse ch'ella in sua vece predicesse</l>
<l>le cose, che predir solea egli inante:</l>
<l>fe' quel che far spirto cortese debbe,</l>
<l>se di tal dono altra merce non ebbe.</l>
</lg>
<lg><l>Ma la beltà di quella ninfa rara</l>
<l>e la lascivia del caprigno Dio,</l>
<l>non mi lascia pensar che così cara</l>
<l>cosa avesse ella e non pagasse il fio,</l>
<l>ch'a donna non si dà per beltà rara,</l>
<l>cosa di pregio e so parlarne anch'io,</l>
<l>senza cagion, ma fusse premio, o dono,</l>
<l>la virtù ebbe da Pan, di ch'io ragiono.</l>
</lg>
<lg><l>Giacea allor nel Liceo monte una grotta,</l>
<l>onde si andava ad una nobil cella,</l>
<l>di pietra viva, in nulla parte rotta,</l>
<l>quanto il loco cappia, superba e bella;</l>
<l>la ninfa, ch'era a dir l'avenir dotta,</l>
<l>ivi si stava e il suo amante con ella,</l>
<l>e piena di profetico furore,</l>
<l>la gioia predicea ad altri e il dolore.</l>
</lg>
<lg><l>Ercol con Silen dunque passo, passo</l>
<l>voltò il camin verso il cavato speco</l>
<l>e salendo a la grotta, per lo sasso,</l>
<l>a la grotta u' s'udia risonar eco</l>
<l>per aver, nel salir, parlando spasso,</l>
<l>ragionando iva il coraggioso greco</l>
<l>col buon Sileno, onde la dura via,</l>
<l>malagevole men lor divenia.</l>
</lg>
<lg><l>E salendo ambidue l'erto camino,</l>
<l>per arrivare al sommo di quel monte,</l>
<l>Ercol chiese a Silen, perché di pino</l>
<l>avesse il lor gran Dio cinta la fronte.</l>
<l>Egli rispose: – Crudo e fier destino</l>
<l>(poiché tu vuoi che questa istoria i' conte)</l>
<l>portar fa a Pan quella corona in testa,</l>
<l>per tal che (benché morta) anco il molesta.</l>
</lg>
<lg><l>Già in questi boschi fu una giovanetta,</l>
<l>via più d'ogn'altra vaga e via più snella</l>
<l>che Piti fu da la sua madre detta;</l>
<l>non casta men che fusse altiera e bella,</l>
<l>per le più dense selve iva soletta,</l>
<l>disprezzando d'amor faci e quadrella</l>
<l>e riputava ogn'altra cosa vana</l>
<l>fuorché gli studi e l'arte di Diana.</l>
</lg>
<lg><l>Tra l'Erimanto ed il Liceo non era</l>
<l>lupo sì crudo, od orso sì feroce</l>
<l>che contra lor non gisse questa altiera,</l>
<l>e a questo e a quel non desse morte atroce,</l>
<l>non fu allor cerva, o damma sì leggera</l>
<l>ch'ella di lor non fusse più veloce,</l>
<l>che sì agile, nel corso, era e sì lieve,</l>
<l>che col pié non segnava pur la neve.</l>
</lg>
<lg><l>Carca di ricche e di superbe prede,</l>
<l>Piti, tornando un giorno da la caccia,</l>
<l>dal giogo del Liceo, Pane la vede,</l>
<l>che di andare a l'albergo suo s'avaccia;</l>
<l>le corre incontra con veloce piede,</l>
<l>già fatto vago di mirarla in faccia,</l>
<l>intorno vola amore e scocca l'arco</l>
<l>e fere Pan, come cervetta al varco.</l>
</lg>
<lg><l>E gli face nel cor sì fiera piaga</l>
<l>che non fu in core alcun mai la più acerba,</l>
<l>sanar non la può forza, od arte maga,</l>
<l>con osservar di stella, o suco d'erba;</l>
<l>la ninfa ch'è sol di se stessa vaga,</l>
<l>si mostra in viso più che pria, superba,</l>
<l>né cura amor di Pan, né cura fede,</l>
<l>nemica di pietade e di mercede.</l>
</lg>
<lg><l>La prega Pane;ella lo sdegna e fugge,</l>
<l>né più l'ascolta che se fusse sorda,</l>
<l>ma se bene il consuma ella e lo strugge,</l>
<l>d'altro egli che di lei non si ricorda</l>
<l>e il foco tuttavia il sangue gli sugge,</l>
<l>né saziar puote la sua voglia ingorda,</l>
<l>onde le forze sue restan sì rotte</l>
<l>che non ha pace mai, giorno né notte.</l>
</lg>
<lg><l>Se si pone a dormir, solo si sogna</l>
<l>gli occhi, le ciglia e le dorate chiome,</l>
<l>e s'a'bocca si pon la sua zampogna,</l>
<l>ella risona sol di Piti il nome;</l>
<l>s'è ne le selve, egli altro non agogna,</l>
<l>sì non ch'amore in guisa costei dome</l>
<l>che si mute in piacere ed in diletto</l>
<l>la doglia che gli afflige il cor nel petto.</l>
</lg>
<lg><l>Olmo non era in tutta Arcadia, o salce,</l>
<l>o quercia, o abete, in cui non fusse impresso</l>
<l>da Pane il nome, con l'adunca falce,</l>
<l>di lei che l'avea il giogo al collo messo</l>
<l>e dal sommo del monte, insino al calce,</l>
<l>questo infiammato Dio l'imprimea spesso,</l>
<l>tal che il nome di Piti ognor vedeva,</l>
<l>ovunque a riguardar gli occhi volgeva.</l>
</lg>
<lg><l>Sempre a la donna avea volta la mente,</l>
<l>mirava sempre lei per ogni loco;</l>
<l>la vedea spesso in riva d'un torrente,</l>
<l>col pensiero a seguirla non mai fioco,</l>
<l>spesso, come se fusse a lei presente,</l>
<l>narrava a tronco, o a sasso il suo gran foco</l>
<l>ed ogni cosa che gli venia inante</l>
<l>gli rassembrava la sua cara amante.</l>
</lg>
<lg><l>Ma se veder talor poteva il viso</l>
<l>di colei ch'era l'alma sua e la vita,</l>
<l>si pregiava di avere il cor conquiso,</l>
<l>per Piti e si godea de la ferita,</l>
<l>se a sorte ne traeva un guardo, un riso;</l>
<l>sentia di furto tal gioia infinita,</l>
<l>e ugual si tenea al re de gli dei,</l>
<l>s'a caso, ragionar potea con lei.</l>
</lg>
<lg><l>Prega amor Pane ch'egli infiammi o leghi</l>
<l>lei, ond'egli arde ed è ne' lacci involto,</l>
<l>e la durezza sua così un dì pieghi</l>
<l>che le sia l'aspro e il fier de l'alma tolto,</l>
<l>sì che il lungo dolersi, i caldi preghi,</l>
<l>il portar scritto il duol sempre nel volto,</l>
<l>possan, per raro dono, appo lei tanto</l>
<l>che cangi in allegrezza il grave pianto.</l>
</lg>
<lg><l>Non sen portaro le preghiere i venti,</l>
<l>che presa amor la sua cocente face,</l>
<l>sentire a Piti fa le fiamme ardenti,</l>
<l>poi ch'ella è accesa, più non strugge, o sface</l>
<l>Pan;ma mossa a pietà de' suoi tormenti,</l>
<l>pensa dargli conforto e dargli pace,</l>
<l>ma il desir d'onestà che già in cor tenne,</l>
<l>fe' ch'a donarsi a Pan tosto non venne.</l>
</lg>
<lg><l>Venne, tocca che fu, un poco lasciva</l>
<l>e godea veder Pan per lei nel foco,</l>
<l>quantunque in vista si mostrasse schiva,</l>
<l>come che tale amor prendesse a gioco;</l>
<l>non passò molto che la fiamma viva</l>
<l>le andò accendendo il core a poco, a poco,</l>
<l>e sì il primo desio dissipò e sparse</l>
<l>che s'infiammò di Pan tutta e tutta arse.</l>
</lg>
<lg><l>Amava parimente Borea allora</l>
<l>non men che Pan, quella leggiadra donna,</l>
<l>e si godeva il traditor talora</l>
<l>entrarle sotto e ventilar la gonna;</l>
<l>le scorrea per lo viso ad ora, ad ora,</l>
<l>e godea vederla esser di lui donna;</l>
<l>le iva talor tra l'una e l'altra mamma</l>
<l>e prendea refrigerio a la sua fiamma.</l>
</lg>
<lg><l>Se le vedea le chiome d'oro sciolte,</l>
<l>diletto immenso a contemplarle avea</l>
<l>e col fiato, movendole a le volte,</l>
<l>in mille dolci nodi le avolgea;</l>
<l>e s'erano talor l'ali sue colte,</l>
<l>piacer di aver que' nodi intorno avea,</l>
<l>Piti in accorre il crin talor sì il colse,</l>
<l>ch'a gran fatica, poi se ne disciolse.</l>
</lg>
<lg><l>Se traea fiato egli vi andava al core</l>
<l>e si giungea con la sua nobil alma,</l>
<l>ma quanto in lui cresceva più l'ardore,</l>
<l>tanto men potea aver di lei la palma</l>
<l>che l'avea Pane al cor sì fisso amore,</l>
<l>ché mentre fu ne la caduca salma</l>
<l>avea ogni pace, avea ogni bene in lui,</l>
<l>né si poteva più infiammar d'altrui.</l>
</lg>
<lg><l>Ma quantunque vedesse che Pane era</l>
<l>de la donna, come egli, inamorato</l>
<l>mentre ella a l'un mostrossi e a l'altro altiera</l>
<l>esser Borea si tenne in miglior stato,</l>
<l>dicendo: – Pan, com'io, temendo spera</l>
<l>e s'un riso ne trae sì tien beato,</l>
<l>ma non si vieta a me che non le tocchi</l>
<l>il seno, a voglia mia, le labra e gli occhi.</l>
</lg>
<lg><l>E non pur questo, ma anco quelle parti,</l>
<l>che mi porian bear s'io le godessi,</l>
<l>il che non puote far Pan, con quante arti</l>
<l>egli sa usar ch'io veggo, a segni espressi,</l>
<l>ch'a l'aria son tutti i suoi preghi sparti</l>
<l>che non son questi doni a lui concessi,</l>
<l>ond'a pregiare i' mi ho che per Piti arda</l>
<l>se bene il mio desire ella ritarda.</l>
</lg>
<lg><l>Così ardea Borea che suol esser gelo</l>
<l>e l'aria fredda far, fredda la terra,</l>
<l>tanto oltre spinto amor gli aveva il telo,</l>
<l>tanto grave gli fea, tanto aspra guerra,</l>
<l>e se scorre egli ben per l'ampio cielo,</l>
<l>spegner l'ardor non può che nel cor serra,</l>
<l>ma tanto più s'infiamma e più s'accende,</l>
<l>quanto più col soffiar l'ali sue stende.</l>
</lg>
<lg><l>La donna alfin si dié a goder di Pane,</l>
<l>e cominciò a goder Pane di lei;</l>
<l>Borea, che vide le sue fiamme vane</l>
<l>poiché s'era al rival data colei,</l>
<l>lascia l'amore e pien di voglie insane</l>
<l>pensa di far tutti i suoi giorni rei,</l>
<l>over di far che la sua lieta vita,</l>
<l>nel più bel del gioir, fusse finita.</l>
</lg>
<lg><l>E pien di sdegno cominciò a dir seco:</l>
<l> – Patito ho degnamente questo male,</l>
<l>poscia ch'io sono stato così cieco,</l>
<l>che lasciato ho il mio amore al mio rivale,</l>
<l>non son'io quel che soglio portar meco</l>
<l>(qualora avien ch'io spieghi in aria l'ale)</l>
<l>tanto furor, tanta ira e tanta forza</l>
<l>che il mio potere, ogn'altro poter sforza.</l>
</lg>
<lg><l>Non son'io quel ch'al mio soffiar la pioggia</l>
<l>in grandine densar fo in mezzo l'aria?</l>
<l>Non quel ch'atterro ogni teatro e loggia,</l>
<l>qualora è la mia forza a lor contraria?</l>
<l>Non quel che fo che il mar sino al ciel poggia,</l>
<l>sì che la vela indarno il nocchier varia?</l>
<l>Non quel che scuoto la terra e le selve,</l>
<l>svello e faccio tremare uomini e belve?</l>
</lg>
<lg><l>E se quegli era e sono quegli ancora,</l>
<l>ch'amai costei che mi ha sempre sdegnato,</l>
<l>perché per trarmi de gli affanni fora,</l>
<l>mi sono a i preghi, a l'umiltà piegato?</l>
<l>S'infinito dolor mi consuma ora,</l>
<l>che me non baggio a ' miei bisogni usato,</l>
<l>cosa indegna di me, stat'è ch'io m'abbia</l>
<l>umil mostrato e non furore e rabbia.</l>
</lg>
<lg><l>Mentre ho voluto dimostrarmi umile</l>
<l>e cortese scoprirmi a questa iniqua,</l>
<l>sdegnato m'ha come s'io fussi un vile,</l>
<l>con voglia a la ragion del tutto obliqua,</l>
<l>se stato fussi a me stesso simile,</l>
<l>s'usato avessi la mia forza antiqua,</l>
<l>non serei stato tra paura e spene,</l>
<l>ed altri non godrebbe ora il mio bene.</l>
</lg>
<lg><l>Ma quel ch'allor non mi lasciò amor fare,</l>
<l>ora mel farà far l'ira e lo sdegno,</l>
<l>ch'a modo alcun non son per tolerare,</l>
<l>ch'abbia fatto costei Pan di sé degno,</l>
<l>e me ch'a voglia mia potea sforzare,</l>
<l>ogni sua voglia abbia tenuto indegno</l>
<l>che con lei mi trastulli e con lei giaccia,</l>
<l>perché a sua voglia, Pan se ne compiaccia. –</l>
</lg>
<lg><l>Mentre Borea così feroce geme,</l>
<l>Piti gli viene ne la selva vista;</l>
<l>egli com'uom che per isdegno freme,</l>
<l>pensa condur volerla a morte trista,</l>
<l>ma nel furore istesso, amor sì il preme,</l>
<l>che la grave ira di pietade è mista</l>
<l>e si può indurre a pena a far offesa</l>
<l>a quella, ond'ebbe il core e l'alma accesa.</l>
</lg>
<lg><l>Ch'a l'apparir di quel viso sereno</l>
<l>che già l'empì di fiamma così ardente,</l>
<l>l'antico foco gli si destò in seno,</l>
<l>e quasi fur le faci d'ira spente</l>
<l>e le poteva perdonare a pieno,</l>
<l>se non giungeva Pan così repente;</l>
<l>ma la sua giunta, l'odio in guisa, accrebbe</l>
<l>che di non l'aver morta gli rincrebbe.</l>
</lg>
<lg><l>Perché il Dio nostro, tosto che fu giunto</l>
<l>le gittò al bianco collo ambe le braccia</l>
<l>ed ella ch'avea il core a lui congiunto,</l>
<l>al petto lo si strinse e il baciò in faccia;</l>
<l>s'allor fu Borea da gran doglia punto,</l>
<l>pensil chi per amore arde ed agghiaccia,</l>
<l>ma fu ciò un gioco, appo la doglia acerba,</l>
<l>ch'ebbe a vedergli giunti ambi su l'erba.</l>
</lg>
<lg><l>Sciolti che fur con quell'ira maggiore</l>
<l>ch'usò mai Borea, in far tremar la gente,</l>
<l>spinse a un sassoso monte, con furore,</l>
<l>Piti, onde cadde morta immantinente;</l>
<l>Pan, visto ciò fu pien di tal dolore</l>
<l>che poco fu che non uscì di mente</l>
<l>e se n'andò pieno di doglia rea,</l>
<l>ove tra l'erba e i fior Piti giacea.</l>
</lg>
<lg><l>Qual tra il verde talor si vede al maggio</l>
<l>dal suo pedal cader l'anguida rosa,</l>
<l>cui il sol fatto abbia, o ver la pioggia oltraggio</l>
<l>che si scuopre ne l'erba anco formosa,</l>
<l>tal trovò Pan, nel loco ermo e selvaggio,</l>
<l>la bella donna sua, tra fiori, ascosa</l>
<l>e le rose temer vide e i giacinti</l>
<l>ch'ella fior non venisse e fusser vinti.</l>
</lg>
<lg><l>Recossi il miser la sua Piti in braccio,</l>
<l>del dolor pien che tu pensar ti puoi</l>
<l>e trovatala fredda come il ghiaccio,</l>
<l>si die a baciar la bocca e gli occhi suoi,</l>
<l>dicendo: – Invece di te viva, abbraccio</l>
<l>il vago albergo de gli spirti tuoi,</l>
<l>di te il miglior se n'è fuggito al cielo,</l>
<l>a me è rimaso il fral corporeo velo!</l>
</lg>
<lg><l>Così non ho di te altro che la spoglia,</l>
<l>nuda, senz'alma, per mio gran martire</l>
<l>e perché eternamente io mi doglia,</l>
<l>non posso, dal dolor vinto, morire,</l>
<l>ché s'io potessi uscir di questa spoglia,</l>
<l>subito io mi verrei teco ad unire,</l>
<l>solo per te godermi tra gli dei,</l>
<l>te, che fusti qui il sol de gli occhi miei.</l>
</lg>
<lg><l>Bramò d'esser mortale e assai si dolse</l>
<l>che la natura Dio l'avesse fatto,</l>
<l>ma poiché pianto ebbe gran pezza, volse</l>
<l>gli occhi dolenti al ciel, con pietoso atto,</l>
<l>e alfin la lingua, lagrimando, sciolse</l>
<l>com'uom che vegga ogni suo ben disfatto,</l>
<l>pregando Giove che per sua bontade,</l>
<l>avesse del suo duol, qualche pietade.</l>
</lg>
<lg><l>Sen vanno al cielo insino al sommo Giove,</l>
<l>le preghiere del Dio nostro infelice,</l>
<l>tal che non prima Pane indi si move</l>
<l>che vede i pié di Piti esser radice</l>
<l>e verdeggiarle il corpo in forme nove,</l>
<l>a'pié de la sassosa erta pendice,</l>
<l>le braccia farsi rami e andare in fronde</l>
<l>irti e pungenti l'auree chiome bionde.</l>
</lg>
<lg><l>In pino alfin la vede esser conversa</l>
<l>e de le verdi braccia a sé fare ombra;</l>
<l>visto ciò disse: – Se la sorte aversa</l>
<l>d'intolerabil duol l'alma m'ingombra,</l>
<l>ho grazia al ciel che ne la morte immersa</l>
<l>tutta non sei, né sei lieve e van ombra,</l>
<l>ma ti veggo cangiata in arbor tale</l>
<l>che forse non è in terra una a te uguale.</l>
</lg>
<lg><l>Ed io, ovunque serò, in piano, od in monte</l>
<l>le tue radici avrò fisse nel petto</l>
<l>e de le foglie tue cinta la fronte</l>
<l>avrò, in memoria del focoso affetto,</l>
<l>ch'or trae da gli occhi miei sì largo fonte! –</l>
<l>Poi che Pane ebbe ciò, piangendo, detto,</l>
<l>stese la mano e de i rami novelli,</l>
<l>fece verde corona a'suoi capelli.</l>
</lg>
<lg><l> – Questa la cagione è perché le chiome</l>
<l>cinte di pino il Dio d'Arcadia tiene! –</l>
<l>Ciò detto Silen tacque ed Ercol, come</l>
<l>possente, disse: – Amor nel mondo viene?</l>
<l>Come le forze altrui son da lui dome?</l>
<l>E come altri fa star tra tema e spene?</l>
<l>Pensato i' non m'avrei che 'n questi lochi</l>
<l>potesser tanto i suoi cocenti fochi.</l>
</lg>
<lg><l>Né che, poiché siringa in canna umile</l>
<l>vide mutata il vostro Dio devesse</l>
<l>arder più mai, ma aver le donne a vile,</l>
<l>sì che ferirlo amor più non potesse,</l>
<l>ma crudo Borea fu ch'a sì gentile</l>
<l>donna di dar morte sì cruda elesse;</l>
<l>amar non puote fedel donna dui,</l>
<l>né potea, amando Pan, Piti amar lui.</l>
</lg>
<lg><l>Fin ch'ella in libertà fu, ben potea</l>
<l>Borea adoprar, per farla sua, l'ingegno,</l>
<l>ma poi ch'al vostro Dio data si avea</l>
<l>il mosse a darle morte ingiusto sdegno,</l>
<l>libera di voler Piti vivea,</l>
<l>e se Pan del suo amor volse far degno,</l>
<l>deveasi sol di sé Borea dolere</l>
<l>che non avea saputo a lei piacere. –</l>
</lg>
<lg><l>Giunge così parlando a la spelonca,</l>
<l>ove Erato predir suol l'avenire,</l>
<l>era ivi un sasso, in forma d'una conca,</l>
<l>ove ella a profettar solea venire;</l>
<l>a lei giunto Silen, gli indugi tronca</l>
<l>e de la grotta fa la ninfa uscire</l>
<l>e dice che Pan vuol ch'ella predica</l>
<l>qual'avere Ercol dee requie, o fatica.</l>
</lg>
<lg><l>Mirò la donna il valoroso Alcide</l>
<l>e le parve maggior d'uom pur mortale,</l>
<l>e poiché nel sembiante degno il vide,</l>
<l>ch'ella gli predicesse il bene e il male,</l>
<l>tutti gli avenimenti suoi previde,</l>
<l>in men che d'arco non si parte strale,</l>
<l>ma non poté parlar per un gran pezzo,</l>
<l>tanto le venne orror, tanto ribrezzo.</l>
</lg>
<lg><l>Qual donna, da lo spirto reo agitata,</l>
<l>non può requie trovar, né trovar loco,</l>
<l>e con la chioma sciolta e rabbufata,</l>
<l>si dimostra ne gli occhi tutta foco;</l>
<l>e come sia da acuto estro toccata,</l>
<l>viene empito e furore a poco, a poco,</l>
<l>e le s'enfia la bocca ch'ave schiumose</l>
<l>le labbra e come il resto spaventose.</l>
</lg>
<lg><l>Tal venne allor la dotta Erato, tosto</l>
<l>che fu su il cavo sasso u' predicea</l>
<l>quello ch'a la sua mente era proposto</l>
<l>da chi a dir l'avenir scielta l'avea,</l>
<l>né pria da lei fu ad Ercole risposto</l>
<l>di quel che indivinargli ella devea</l>
<l>che lo spirto profetico le desse</l>
<l>spazio che quel, ch'ella vedea, dicesse.</l>
</lg>
<lg><l>Ma poscia che tentato ebbe levarsi</l>
<l>il Dio da dosso, ond'era tanto oppressa</l>
<l>e fea che 'n van cercava di sbrigarsi</l>
<l>da chi, tratta l'avea fuor di se stessa,</l>
<l>con voce orrenda, cominciò a infiammarsi,</l>
<l>poiché grazia le fu di dir concessa,</l>
<l>rivelò ad Ercol le future cose,</l>
<l>in quel modo che il Dio gliele prepose.</l>
</lg>
<lg><l>E disse: – Tu che per prodezze nove</l>
<l>avanzi quanti mai fur forti in terra,</l>
<l>farai, poscia che ciò consente Giove,</l>
<l>a gli uomini crudeli e a i mostri, guerra;</l>
<l>né gioverà che chi ti odia, si prove</l>
<l>volerti inanzi il dì mandar sotterra,</l>
<l>ché sempre vincitore esser ti veggio</l>
<l>ed i nemici tuoi restar col peggio.</l>
</lg>
<lg><l>E per quel ch'or la mia mente prevede,</l>
<l>del mondo cercherai la maggior parte</l>
<l>e de la gran virtù tua farai fede</l>
<l>or con senno, or con forza, ora con arte;</l>
<l>ché ti veggo ire in nave ed ire a' piede,</l>
<l>e per fatti eccellenti immortal farte,</l>
<l>ne l'Europa e ne l'Africa e lasciare</l>
<l>in Asia segno di tue virtù rare.</l>
</lg>
<lg><l>Ti veggo tra i centauri in gran battaglia</l>
<l>perché ben t'avrà dato il giusto polo</l>
<l>e stupefatta star tutta Tessaglia</l>
<l>che n'abbia di lor tanti ucciso un solo;</l>
<l>una bontà ti veggo far ch'agguaglia</l>
<l>quante ne fur, da l'uno, a l'altro polo,</l>
<l>uccidendo colui ch'avea violato</l>
<l>la sorella d'Euristeo, a te sì grato.</l>
</lg>
<lg><l>Ché non guardando tu, che farti scorno</l>
<l>volesse allor, che ti mandò a le stalle,</l>
<l>d'Augea, le quai vuotasti in un sol giorno</l>
<l>menando là il Pignon per largo calle,</l>
<l>tal ch'egli tutto quel portò su il corno</l>
<l>ch'Euristeo pensò por su le tue spalle</l>
<l>vorrai mostrar, con opra tanto pia,</l>
<l>ch'oltraggio non può vincer cortesia.</l>
</lg>
<lg><l>Veggoti dar tra Figalesi morte,</l>
<l>con singolar battaglia, anco a Lepreo,</l>
<l>poscia gravida far d'un figlio forte</l>
<l>la bella figlia del suberbo Eleo,</l>
<l>il qual la madre e il figlio a estrema sorte</l>
<l>cerca condur, ma dal caso empio e reo,</l>
<l>con novo modo il ciel così Augea salva</l>
<l>e il figlio che re in Misia il gode salva.</l>
</lg>
<lg><l>Morto Ippoconte e i figli con valore,</l>
<l>darai al buon Tindareo, il lor domino,</l>
<l>morte ti veggo dar, con gran furore,</l>
<l>nel passar in Italia, al reo Lacino,</l>
<l>a i giuochi Olimpi crescerai l'onore</l>
<l>per Giove c'ha nel ciel sommo domino</l>
<l>il qual poscia verrà a la lotta teco</l>
<l>e tu godrai di aver lottato seco.</l>
</lg>
<lg><l>Scender ti veggo da i Locrini al mare,</l>
<l>e appeso al corno di un possente toro,</l>
<l>in Sicilia sicur tosto passare,</l>
<l>Pachin scorrendo, il Lilibeo, il Peloro,</l>
<l>con Erice ti veggo ivi provare,</l>
<l>di cui dianzi le forze invitte foro,</l>
<l>ed egli rimaner morto nel regno,</l>
<l>vinto dal tuo valore e dal tuo ingegno.</l>
</lg>
<lg><l>Veggo le ninfe di Sicilia amiche</l>
<l>a la tua incomparabile virtute,</l>
<l>per ristorarti de le gran fatiche,</l>
<l>tutte insieme a onorarti esser venute,</l>
<l>e con le mani lor monde e pudiche,</l>
<l>poscia che data ti han grazia salute,</l>
<l>apparecchiarti calde acque e soavi,</l>
<l>perché con esse, dal sudor, ti lavi.</l>
</lg>
<lg><l>Veggo mandar Giunon l'estro al tuo armento</l>
<l>e tutti i buoi, tocchi dal crudel morso,</l>
<l>veloci più d'ogni veloce vento,</l>
<l>fuggirsi insino in Traccia a legger corso;</l>
<l>e te, pieno di sdegno e mal contento,</l>
<l>(poiché quel loco e questo avrai trascorso)</l>
<l>unir l'armento e lo Strimona empire</l>
<l>de pietre, sì che non vi può nave ire.</l>
</lg>
<lg><l>Ti veggo ritornar da Saragosa</l>
<l>con tosto passo al popolo Sicano,</l>
<l>e con battaglia grave e perigliosa,</l>
<l>far correr per gli campi il sangue umano,</l>
<l>andar poscia a Leonzio e la formosa</l>
<l>terra maravigliare e il fertil piano</l>
<l>e ivi fermarti e farvi prove e cose</l>
<l>che sempre al mondo fian miraculose.</l>
</lg>
<lg><l>In Cilicia ti veggo il fier Salonta</l>
<l>a gli ospiti nimico aspro e feroce,</l>
<l>uccider con cor forte e mano pronta</l>
<l>come chi da noi tolle ognun che nuoce;</l>
<l>ed oltra ciò quel Dio che mi racconta</l>
<l>tacito ciò ch'io t'apro in chiara voce,</l>
<l>mostra ch'Eurizione ucciderai</l>
<l>e Mnesimache al padre serverai.</l>
</lg>
<lg><l>Fia Emazion da te giunto a l'occaso</l>
<l>e co'fratelli ucciderai Torone,</l>
<l>e vinti i Traci, soggiogherai Taso</l>
<l>e darai morte a l'empio Sarpedone;</l>
<l>da te serà, per miserabil caso,</l>
<l>(e molto ten dorrà ) morto Cirone</l>
<l>e con Dercino, Alchion fia ucciso,</l>
<l>fieri di corpo e di terribil viso.</l>
</lg>
<lg><l>Veggoti edificar cittadi forti</l>
<l>e rocche e torri e molti tempii sacri</l>
<l>e il nome dare a promontori, a porti,</l>
<l>a giuochi, a sacrifici e a lavacri;</l>
<l>e veggo i re maggior ne le lor corti,</l>
<l>alzarti tempi e porti simulacri,</l>
<l>vittime darti e sovra i fochi accensi</l>
<l>arderti mirre ed odorati incensi.</l>
</lg>
<lg><l>Veggo, in vendetta del morto fratello,</l>
<l>un numero infinito di Pigmei</l>
<l>armarsi in Libia e tutti in un drapello</l>
<l>cercar fare i tuoi giorni e corti e rei;</l>
<l>ma ben gli mena a ciò il lor destin fello,</l>
<l>perché se fusser tutti quanti Antei,</l>
<l>non basteriano a quella forza immensa,</l>
<l>che così largo il cielo in te dispensa.</l>
</lg>
<lg><l>Vincere i re de i Tesproci ti veggio,</l>
<l>i Meropi ed Antagora e del tempio</l>
<l>torre il Tripode a Febo e molto peggio</l>
<l>fare a Giunon che, piena di sdegno empio,</l>
<l>scendendo a danni tuoi da l'alto seggio,</l>
<l>fia ferita da te (se il ver contempio)</l>
<l>ti veggo superare i forti Itoni</l>
<l>e morte dare a Cercopi ladroni.</l>
</lg>
<lg><l>Né punto gioverà a Periclimene</l>
<l>pigliar varie sembianze e varie forme</l>
<l>ché gli farai la vita venir meno,</l>
<l>tosto che fatto fia mosca deforme;</l>
<l>Licinio astuto e sol d'inganni pieno,</l>
<l>morto da te veggo ora inanzi porme;</l>
<l>scacciar ti veggo i Driopi da Parnaso</l>
<l>e condur l'empio re Lico a l'occaso.</l>
</lg>
<lg><l>Ma tu invitto, tu forte, di cui trema</l>
<l>il mar la terra e il tenebroso abisso,</l>
<l>non porai far, con la tua forza estrema,</l>
<l>che non abbi d'amore il cor trafisso,</l>
<l>e tra due non ti tenga speme e tema,</l>
<l>come se fusti un atide, o un narcisso;</l>
<l>ti veggo perciò fare, or guerra, or pace,</l>
<l>or timido mostrarti ed ora audace.</l>
</lg>
<lg><l>Tu vedrai prima, con benigno ciglio,</l>
<l>Ropalo, nato d'una donna rara,</l>
<l>e il vedrai nel valore e nel consiglio</l>
<l>dopo te, uguale a qualunque alma chiara;</l>
<l>ma tal nome darai tu al nobil figlio,</l>
<l>per tal che, benché estinta, anco ti è cara,</l>
<l>i' dico quella che, per sorte acerba,</l>
<l>fu, amando te, conversa in palustre erba.</l>
</lg>
<lg><l>Le figliuole di Tespio, che seranno</l>
<l>cinquanta, in una notte, da te solo,</l>
<l>ingravidate fiano e inanti l'anno,</l>
<l>di te parturiran tutte un figliuolo,</l>
<l>i quali a i Sardi poi se n'anderanno,</l>
<l>a far che colto sia l'agreste suolo;</l>
<l>ivi orneranno i lidi, i piani, i monti,</l>
<l>di rocche, torri e d'acquedutti e fonti.</l>
</lg>
<lg><l>E nasceran di queste e d'altre: Festo,</l>
<l>Ippeo Anteleon, Pemene e Antone,</l>
<l>Cromi, Illo e Cirno al par d'ognun rubesto,</l>
<l>Glisisonetto e Lido e Palemone,</l>
<l>Filaste e il buon Tirseno, da cui desio</l>
<l>sarà ogni forte al martiale agone,</l>
<l>Alceo, Patrocle ed Anicetto e Oxea,</l>
<l>Aristodermo, Azzon, Celto e Glenea,</l>
</lg>
<lg><l>Antiloco, Tlepolemo, Diodoro,</l>
<l>Laminio, Diopite e Dicoonte,</l>
<l>agile Terimano e Polidoro,</l>
<l>Chersibio, Olinto, Iber, Mecistofonte,</l>
<l>Gentiade con Ctesippo e con Dodoro,</l>
<l>Teagine, Itomeo con Manebronte,</l>
<l>Aventino, da quai fian nomi dati</l>
<l>a terre, a mari, a fiumi in varii lati.</l>
</lg>
<lg><l>Oltra questi, una ch'avrà di donzella</l>
<l>faccia e dal ventre in giù serà serpente,</l>
<l>ti produrà tre figli, ma una bella</l>
<l>anima fia tra lor, qual tu possente,</l>
<l>questi l'impero tenerà di quella</l>
<l>parte, ove nascerà e tutta la gente</l>
<l>di Scizia, più qualunque altra fiera,</l>
<l>il nome avrà da quella anima altiera.</l>
</lg>
<lg><l>Tra questi ed altri, una figliuola avrai</l>
<l>non men de i maschi, valorosa e forte,</l>
<l>che per torre i fratei fuori di guai,</l>
<l>anderà lieta a volontaria morte;</l>
<l>per miglior opra, donna alcuna mai</l>
<l>non passò quindi a la celeste corte,</l>
<l>né donna, che per pregio qui si nome,</l>
<l>lasciò unqua in terra più onorato nome.</l>
</lg>
<lg><l>Ma ove lascio io colui che tra tuoi figli,</l>
<l>quantunque chiari sian, quantunque industri</l>
<l>farà ch'ognun di lui si maravigli,</l>
<l>finché il mar bagni il mondo e il sol illustri?</l>
<l>Non tanto per prudenza e per consigli,</l>
<l>o per gli fatti suoi forti ed illustri,</l>
<l>quanto perché da lui verrà una prole,</l>
<l>a cui non vedrà pari in terra il sole.</l>
</lg>
<lg><l>Nascerà in Francia questo figlio altiero</l>
<l>e la sua prole al fiume in cui Fetonte</l>
<l>cadde dal ciel, terrà superbo impero,</l>
<l>di signoril onor cinta la fronte,</l>
<l>da questa nascer veggio un cavaliero,</l>
<l>(benché con noia di Giunon tel conte)</l>
<l>d'animo invitto e di saper profondo</l>
<l>che da te serà detto Ercol secondo.</l>
</lg>
<lg><l>Questi, come figliuol di quella madre,</l>
<l>di cui l'inferno insino ad ora pave,</l>
<l>spinto da la pietà, ch'avrà al gran padre</l>
<l>che terrà allor del cielo in man la chiave,</l>
<l>in ordine porrà falange e squadre,</l>
<l>non stimando periglio o caso grave,</l>
<l>per levargli l'assedio empio e spietato,</l>
<l>di cui fia d'ogn'intorno circondato.</l>
</lg>
<lg><l>Giunon, che 'n odio ave progenie tale,</l>
<l>e l'incresce veder ch'altri la lode,</l>
<l>perché la vede a Dei celesti uguale,</l>
<l>d'astio e d'invidia si consuma e rode,</l>
<l>ed in tant'ira, in tanto furor sale,</l>
<l>che non vuol ch'io m'estenda ne le lode</l>
<l>di costui che verrà da Alfonso primo,</l>
<l>cui più d'ogn'altro del tuo sangue io stimo.</l>
</lg>
<lg><l>Né pur questo mi vieta, ma vieta anco,</l>
<l>ch'io possa più cosa veruna dirti,</l>
<l>perché fa che lo spirto mi vien manco</l>
<l>per l'altre cose ch'io volea scoprirti;</l>
<l>ma quello ch'ora a palesarti i' manco,</l>
<l>farà (malgrado suo) altrove predirti</l>
<l>chi di te cura tiene e vuol che note</l>
<l>ti sian le cose oscure ora ed ignote. –</l>
</lg>
<lg><l>Con le luci, via più che bragia accese,</l>
<l>gli spirti, avendo anco al furor soggetti,</l>
<l>detto ciò, con parole non intese,</l>
<l>cominciò a viluppare i suoi concetti;</l>
<l>ma poi ch'al primo stato il Dio la rese,</l>
<l>con viso lieto e con cortesi detti,</l>
<l>tolse da Ercol combiato e andò a la cella,</l>
<l>ove godeansi insieme Arcado ed ella.</l>
</lg>
<lg><l>Qual uom che tra pensier varii si trovi</l>
<l>e non sa a qual di lor debba piegarsi,</l>
<l>ed or speme ed or tema sì il commove</l>
<l>che i suoi discorsi ha in varii lochi sparsi,</l>
<l>tal venne allora il gran figlio di Giove,</l>
<l>quando cose sì varie udì narrarsi,</l>
<l>e se ne stette tra contento e mesto,</l>
<l>ma in viso non mostrò quello, né questo.</l>
</lg>
<lg><l>Così col buon Silen tutto pensoso</l>
<l>scese da l'erto monte al piano ameno,</l>
<l>ove si stava Pan lieto e gioioso,</l>
<l>il qual l'accolse con viso sereno,</l>
<l>gli rese ei grazie e poi, con frettoloso</l>
<l>passo, celando i suoi pensier nel seno,</l>
<l>a l'Erimanto andò per dritto calle</l>
<l>e si levò il cenghial sovra le spalle.</l>
</lg>
<lg><l>Porta Ercole la cerva ed il cenghiale</l>
<l>ad Argo per offrirgli a Euristeo duro,</l>
<l>par che l'aria, la terra, ogni animale</l>
<l>gioisca, che il paese sia sicuro</l>
<l>da que' mostri, che fecer tanto male</l>
<l>a gli Arcadi, ond'i miseri già furo</l>
<l>sì sconsolati e 'n così trista sorte</l>
<l>che le speranze lor tutte eran morte.</l>
</lg>
<lg><l>Col porco in spalla e con la cerva in mano</l>
<l>se n'andò ad Argo il figlio d'Alcumena;</l>
<l>gli venne incontra, con sembiante umano,</l>
<l>tutta la terra di letizia piena;</l>
<l>va la novella a Euristeo a mano, a mano,</l>
<l>che il cenghiale e la cerva, Ercol gli mena</l>
<l>di tal novella egli tal doglia sente</l>
<l>che tutto si conturba ne la mente.</l>
</lg>
<lg><l>Ma come re superbo, a cui soggiaccia</l>
<l>molta gente, si asside ne la corte,</l>
<l>e mostrandosi tutto ira e minaccia,</l>
<l>Ercole aspetta che il cenghial gli porte;</l>
<l>ma tosto ch'egli il vide ne la faccia,</l>
<l>si fece tutto di color di morte</l>
<l>ché il mostro temeo più preso e legato</l>
<l>che nol temette Ercol di rabbia armato.</l>
</lg>
<lg><l>Pur, quanto più poté la tema presse,</l>
<l>e cercò di parer feroce e ardito,</l>
<l>come di quel cenghial nulla temesse</l>
<l>e non fusse nel cor punto smarrito;</l>
<l>ma bisognò ch'al fine indizio desse,</l>
<l>che il trovarsi di porpora vestito</l>
<l>non assicura il vil, né gli dà forza,</l>
<l>ma che il timore ogni suo sforzo, sforza.</l>
</lg>
<lg><l>Perché fin ch'ebbe in collo il mostro Alcide,</l>
<l>il tiranno il timor tenne in sé chiuso,</l>
<l>ma non sì tosto porre in terra il vide</l>
<l>ch'ogni spirto rimase in lui confuso;</l>
<l>Ercole, che di tal cosa s'avide,</l>
<l>strider fece il cenghiale, in porlo giuso,</l>
<l>a tal grido il tiranno empio e protervo,</l>
<l>fuggì qual fuggir suol da'cani il cervo.</l>
</lg>
<lg><l>Né prima si fermò che si nascose</l>
<l>tutto tremante in un munito vaso,</l>
<l>e 'n quella stessa guisa vi si pose</l>
<l>che 'n tomba si pone uom giunto a l'occaso,</l>
<l>tutta la gente sua grave duol rose,</l>
<l>visto avenir sì vergognoso caso</l>
<l>e molto a ognun rincrebbe aver signore</l>
<l>che di vil feminuccia avesse il core.</l>
</lg>
<lg><l>Alcide lasciò in corte al suo nemico</l>
<l>la ricca cerva da le corna d'oro,</l>
<l>come colui che sol sempre fu amico</l>
<l>di vera gloria e non di gran tesoro,</l>
<l>gli adulatori, che il costume antico</l>
<l>sapean del lor signor, lenti non foro</l>
<l>portarla a lui nel loco, ov'era occolto,</l>
<l>in guisa, che parea vivo sepolto.</l>
</lg>
<lg><l>Ercol levossi il gran cenghial su il collo</l>
<l>e l'alte scale del palagio scese</l>
<l>e al sacro tempio se n'andò d'Apollo,</l>
<l>e grazie a lui, di tal vittoria rese;</l>
<l>posto il cenghiale in terra, ivi svenollo,</l>
<l>trassegli i denti ed a l'altar gli appese,</l>
<l>perché se ne restassero anni e lustri,</l>
<l>per testimon de le sue imprese illustri.</l>
</lg>
<lg><l>Si vide non men segno d'allegrezza</l>
<l>dar Febo de l'onor del suo fratello,</l>
<l>che dato lo si avesse di gramezza,</l>
<l>l'empio tiranno e più d'ogn'altro fello,</l>
<l>così l'altrui virtute il buono apprezza;</l>
<l>e così al bene oprare il reo è ribello,</l>
<l>ed ove danno i buoni, a buoni lode,</l>
<l>il reo per le bell'opre altrui si rode.</l>
</lg>
<lg><l>Degna mercede al suo voler perverso</l>
<l>e degno che sen viva infiniti anni,</l>
<l>perché infinitamente, in ogni verso,</l>
<l>il prema un numer d'infiniti affanni,</l>
<l>e da lui prenda essempio l'universo</l>
<l>a che misera vita si condanni</l>
<l>colui che per l'onore altrui si turba</l>
<l>e la quiete sua per ciò conturba.</l>
</lg>
<lg><l>Ercole, offerto il mostro, volta il piede</l>
<l>verso la sua città lieto e contento;</l>
<l>la madre, che venire il figlio vede,</l>
<l>il figlio che temea di veder spento,</l>
<l>ratta corre abbracciarlo e poi gli chiede,</l>
<l>se il duro suo nemico è ancora intento</l>
<l>a dargli affanno, o metter pur fin voglia</l>
<l>a lui crucciare ed empir lei di doglia.</l>
</lg>
<lg><l>Ercol le dice che allegrar si deve</l>
<l>de le fatiche che il crudel gli impone,</l>
<l>ché quanto a far gli dà più cosa greve,</l>
<l>tanto più la sua gloria gli propone,</l>
<l>la qual si struggeria, come al sol neve,</l>
<l>s'egli di sé non fesse paragone;</l>
<l>così finirò il lor parlar, com'io</l>
<l>finir vo' qui, con vostra grazia, il mio.</l></lg></div1>

<div1><head>XIV</head>

<lg><l>L'ira, signor, di tal caligine empie</l>
<l>l'animo altrui, se si dà in preda a l'ira,</l>
<l>ché pieno di furore, pien di voglie empie,</l>
<l>solo a far danno a chi egli ha in odio, mira;</l>
<l>e se ben, col suo sforzo non adempie</l>
<l>in quattro prove, o 'n sei quel che desira,</l>
<l>nondimen resta nel furor sì involto</l>
<l>ch'a nuocergli via più sempre egli è volto.</l>
</lg>
<lg><l>E fe' ne fa Giunon, che visto in prova</l>
<l>che di far danno a Alcide indarno tenta,</l>
<l>e che il proporgli imprese aspre non giova,</l>
<l>perché rimanga la sua vita spenta,</l>
<l>nondimen, sì ingombrata si ritrova</l>
<l>da l'ira, che la cruccia e la tormenta,</l>
<l>che, priva di discorso e di consiglio,</l>
<l>vuol ch'Euristeo, Ercol, mandi anco a periglio.</l>
</lg>
<lg><l>Già ne la Capadocia al Termodonte</l>
<l>furo crudeli e dispietate donne,</l>
<l>a le battaglie così avezze e pronte,</l>
<l>ch'erano di valore alte colonne;</l>
<l>queste d'invitto cor, d'altiera fronte,</l>
<l>non torcean fuso in feminili gonne,</l>
<l>ma armate a piastra ed a minuta maglia,</l>
<l>moveano a lor vicini aspra battaglia.</l>
</lg>
<lg><l>Tal, che scorrendo in questa e 'n quella parte,</l>
<l>a chi lor s'opponea, poneano il giogo</l>
<l>che il lor valore usavan con tant'arte,</l>
<l>che 'n guerra parean lampadi di fogo,</l>
<l>il seme lor dicean venir da Marte,</l>
<l>e questo si credea per ogni logo,</l>
<l>poscia che tutte piene di despitto,</l>
<l>mostravansi ad ognun d'animo invitto.</l>
</lg>
<lg><l>Queste, non so da qual furor sospinte,</l>
<l>deliberaro più che tigri fiere,</l>
<l>dar morte a lor consorti e fur sì vinte</l>
<l>da questo scelerato, empio volere,</l>
<l>che tutte, a un tratto, a l'iniqua opra accinte,</l>
<l>in oblio posto d'esser lor mogliere,</l>
<l>con cruda mano uccisero i mariti</l>
<l>ch'eran stati con lor gran tempo uniti.</l>
</lg>
<lg><l> – "Misere donne, qual furor vi mosse</l>
<l>a così fiera e orribil crudeltate?</l>
<l>Come non vi tremaro i polsi e l'osse,</l>
<l>pria che le man vi aveste insanguinate?</l>
<l>Non credo che sì orrendo caso fosse</l>
<l>udito al mondo, ne l'età passate,</l>
<l>felice il nostro secol che non ave</l>
<l>essempio così fier, caso così grave!" –</l>
</lg>
<lg><l>Morti i mariti statuiron tutte</l>
<l>non si giungere ad uom più mai, per legge,</l>
<l>né cessar prima che fusser distrutte</l>
<l>l'ostili squadre, qual da lupe gregge,</l>
<l>or, poscia che si furo in un ridutte</l>
<l>tutta la torma per sua duce chegge</l>
<l>la più vecchia di loro e arditamente</l>
<l>assalto danno a la vicina gente.</l>
</lg>
<lg><l>E di que' miser fer sì crudo strazio,</l>
<l>tanti ferri nel sangue ostil fur tinti,</l>
<l>che il lor fiero desio rimase sazio</l>
<l>per la spietata strage di que' vinti;</l>
<l>ma visto poi, che per picciolo spazio,</l>
<l>i nomi lor serian con esse estinti,</l>
<l>se non si provedean di generare</l>
<l>chi avesse la lor stirpe a conservare.</l>
</lg>
<lg><l>Si diero ad accoppiar con le vicine</l>
<l>genti e mutaro i lor primi consigli,</l>
<l>s'ingravidaro e parturiro alfine,</l>
<l>e i maschi diero a' quei di ch'eran figli;</l>
<l>tenner tra lor le donne pellegrine</l>
<l>per averle compagne ne' perigli,</l>
<l>e tosto ch'eran nate, con la fiamma</l>
<l>ardeano a tutte lor la destra mamma.</l>
</lg>
<lg><l>E se n'andò di tempo in tempo questa</l>
<l>stirpe crescendo e tutta intenta a guerra,</l>
<l>a la vicina gente era molesta,</l>
<l>vincendo or questa ed or quell'altra terra;</l>
<l>tal ch'era la virtù lor manifesta</l>
<l>tra ciò che l'ocean circonda e serra,</l>
<l>onde Giunone fe' ch'Euristeo vide</l>
<l>che, potea aver qui gran travaglio, Alcide.</l>
</lg>
<lg><l>Perché dapoi che superato egli ebbe</l>
<l>la cerva, il porco e le crudeli augelle,</l>
<l>tanto sdegno nel core a Giunon crebbe</l>
<l>per l'opre d'Ercol gloriose e belle,</l>
<l>che, perché veder pur morto il vorrebbe,</l>
<l>seco diliberò mandarlo a quelle</l>
<l>donne che insuperabili eran sute</l>
<l>ed in Europa e 'n Asia temute.</l>
</lg>
<lg><l>E indusse Euristeo a dirgli: – I' vo' che vada</l>
<l>a l'Amazone e tolga a la reina</l>
<l>dal fianco il balteo, ove ella tien la spada;</l>
<l>la spada ch'è via più d'ogn'altra fina,</l>
<l>e s'avien che di man sua tu non cada;</l>
<l>ritorna a me, dopo sì alta rapina,</l>
<l>che son passati già molt'anni ch'io,</l>
<l>di cingerme ne il fianco, ho gran desio. –</l>
</lg>
<lg><l>Ercole, poi ch'ebbe il comandamento</l>
<l>di andare a quella gloriosa impresa,</l>
<l>a ciò via più ch'ad altra cosa, intento,</l>
<l>si die a spedir per vendicar l'offesa,</l>
<l>che fer le crude donne a tradimento</l>
<l>a lor mariti, che troppo gli pesa</l>
<l>vedere il viril sesso a quel servire,</l>
<l>il qual nato era sol per ubidire.</l>
</lg>
<lg><l>Mentre si pone il buono Alcide in punto</l>
<l>per gire a porre il giogo a Temisira,</l>
<l>da lo spron de la gloria il core è punto</l>
<l>a questo e a quel ch'ad opre illustri aspira;</l>
<l>questi e quei brama, esser con lui congiunto,</l>
<l>a soppor tutta quella turba dira,</l>
<l>la qual, via più d'ogn'altra cosa, vile</l>
<l>appresso lei, tenea il sesso virile.</l>
</lg>
<lg><l>Teseo, ch'ad Ercol per sangue era astretto,</l>
<l>e il regimento aveva allor d'Atene,</l>
<l>scieglie, tra suoi, qualunque è più perfetto,</l>
<l>ed in soccorso del parente viene:</l>
<l>Iuba feroce, con drapello eletto,</l>
<l>lascia del fiume Alpeo le care arene,</l>
<l>il forte Ormita vien da Salamiva,</l>
<l>Ida da Orico e Foco da Cortina.</l>
</lg>
<lg><l>Da Creta, terra consecrata a Giove,</l>
<l>eletta gente seco mena Emone;</l>
<l>Emone, ch'avea dato a chiare prove</l>
<l>segno di sé nel martiale agone,</l>
<l>quanto alcuno altro mai facesse altrove</l>
<l>che il suo valor mostrasse al paragone,</l>
<l>costui sol per la patria l'arme prese</l>
<l>e contra un stuolo armato la difese.</l>
</lg>
<lg><l>Tal che 'n fuga n'andaro i suoi nemici,</l>
<l>tanto l'impeto lor forte sostenne</l>
<l>da Pisa, che d'Olimpo è a le radici,</l>
<l>armato col fratello Ircetto venne;</l>
<l>Ircetto, a cui diede le pope altrici,</l>
<l>una leonessa che 'n vita il mantenne,</l>
<l>allor che fu da la sua madre esposto,</l>
<l>in loco, da ogni albergo uman discosto.</l>
</lg>
<lg><l>Venne da la Tessaglia Artemidoro</l>
<l>con mille armati d'arco e di saette,</l>
<l>di ricchezza desio non può in costoro,</l>
<l>ma par che il guerreggiar lor sol dilette;</l>
<l>non per acquistar copia di tesoro,</l>
<l>ché alcun di loro in ciò cura non mette,</l>
<l>ma solamente per andare egregi,</l>
<l>ovunque il vero onor molto si pregi.</l>
</lg>
<lg><l>Ercole, intanto, di Beozia scielte</l>
<l>avea le genti a la battaglia destre,</l>
<l>sol perché fusser da radici svelte,</l>
<l>quelle donne ch'avean l'animo alpestre;</l>
<l>né giovassero lor lunate pelte,</l>
<l>né le secure aver ne le man destre,</l>
<l>né spada, né arco, né cavallo, od asta,</l>
<l>perché non fusse la lor turba guasta.</l>
</lg>
<lg><l>E avendo inteso ch'apparecchio grande</l>
<l>per dargli in quella guerra alto soccorso,</l>
<l>si facea per la Grecia, in varie bande,</l>
<l>per gire a porre a quelle donne il morso,</l>
<l>sollecita ch'ognuno o venga, o mande</l>
<l>quanto più puote con veloce corso;</l>
<l>e poiché giunti furo in nove navi,</l>
<l>gli accolse ed aspettò i venti soavi.</l>
</lg>
<lg><l>La ria Giunon, che non vedeva l'ora</l>
<l>ch'Ercole andasse al periglioso assalto,</l>
<l>tosto ch'uscì nel ciel la bella aurora,</l>
<l>serenò l'aria e fe' mandar ne l'alto</l>
<l>ad Eolo vento grato, ond'uscir fora</l>
<l>del porto i legni e entrar nel falso smalto,</l>
<l>date le vele a i venti, allegri tutti,</l>
<l>senza temer di minacciosi flutti.</l>
</lg>
<lg><l>Costeggiando Sciato s'inviaro</l>
<l>al mar cui mutò il nome il tristo Egeo;</l>
<l>lasciata a destra Tenedo n'andaro</l>
<l>a l'onde ne le quali elle caddeo,</l>
<l>e Chersonesso a man manca lasciaro</l>
<l>entrando ne lo stretto, ove fin reo</l>
<l>ebbe Leandro, amante ad Ero fido,</l>
<l>mentre a Sesto passar volse da Abido.</l>
</lg>
<lg><l>Usciti fuor de l'estuosa foce</l>
<l>che rade volte a naviganti è destra,</l>
<l>entrò ne l'ampio mare Ercol veloce</l>
<l>e la Misia minor lasciò a man destra;</l>
<l>entrò nel Bosfor con allegra voce,</l>
<l>senza temer d'aver sorte sinestra;</l>
<l>Bosforo detto, poiché fu Argo vitto,</l>
<l>e indi la bella lo passò in Egitto.</l>
</lg>
<lg><l>E le fur, sovra il Nilo, alzati altari</l>
<l>e porti preghi ed arsi mirre e incensi,</l>
<l>e fu riposta tra più singolari</l>
<l>numi, cui l'uman stuol voti dispensi,</l>
<l>di Giunon le giovar gli sdegni amari</l>
<l>e che avesse gli spirti al mal suo accensi,</l>
<l>che per ciò, venne così chiara dea</l>
<l>che invidia, insin nel ciel, Giunon le avea.</l>
</lg>
<lg><l>Dal Bosforo passaro a le Ciane,</l>
<l>isole formidabili nel mare;</l>
<l>mobili sono e spesso son lontane,</l>
<l>spesso con tal furor, vansi a incontrare</l>
<l>che salvar nave non pon forze umane</l>
<l>da l'impeto lor fier, se nel passare,</l>
<l>s'urtan tra l'onde impetuose insieme,</l>
<l>onde ne suona il lito e il mar ne freme.</l>
</lg>
<lg><l>Giunon, che pur vorria ch'Ercole andasse</l>
<l>per mano de l'Amazone, a rio fine,</l>
<l>le tenne aperte perch'indi passasse,</l>
<l>senza temer da lor danni, o ruine,</l>
<l>perché credea che s'Ercole arrivasse,</l>
<l>con prospero viaggio, a quel confine,</l>
<l>devere ivi veder vendetta piena</l>
<l>de l'onta che sostenne da Alcumena.</l>
</lg>
<lg><l>Passaro dunque, con sicur camino,</l>
<l>de le fiere Ciane il fier concorso,</l>
<l>ed indi, se n'andaro al mare Eusino,</l>
<l>con prospera fortuna e lieto corso;</l>
<l>lasciaro a destra il bel campo Bitino</l>
<l>e (tutt'ora fendendo al mare il dorso)</l>
<l>giunsero al lito de Mariandini,</l>
<l>loco fido e sicuro a' pellegrini.</l>
</lg>
<lg><l>Ov'Ercol fu dal re Dascilo accolto,</l>
<l>congiunto a lui per amicizia antica,</l>
<l>con così lieto e sì benigno volto</l>
<l>che mostrò chiara la sua mente amica;</l>
<l>e sendo il sol già a l'occidente volto,</l>
<l>per cominciar di là nova fatica,</l>
<l>quella notte stette ivi Ercole e poi</l>
<l>il viaggio seguì con tutti i suoi.</l>
</lg>
<lg><l>Il promontoro di Carambe a tergo</l>
<l>lasciano e veggon, con schiumosi gir,</l>
<l>ali che fa gonfiare al mare il tergo,</l>
<l>e indi poco lontan biancheggiar l'iri;</l>
<l>così van vicinandosi a l'albergo,</l>
<l>al qual drizzati avean tutti i desiri:</l>
<l>veggono il Termodonte che, scorrendo</l>
<l>va, con le schiumose onde, il mar fendendo.</l>
</lg>
<lg><l>Menalippe l'impero allor godea</l>
<l>di Temisira e a la sua antica usanza,</l>
<l>di donne al fiume gran guardia tenea</l>
<l>de le più ardite e di maggior possanza;</l>
<l>ora, intendendo ch'Ercole devea</l>
<l>venire a dare assalto a la sua stanza,</l>
<l>doppia le guardie e tutta si apparecchia</l>
<l>a mantener l'autorità sua vecchia.</l>
</lg>
<lg><l>E quanto intende Ercol di maggior lena,</l>
<l>e non minore ingegno aver, che forza</l>
<l>e ch'egli seco il fior di Grecia mena,</l>
<l>tanto più le sue forze ella rinforza,</l>
<l>né aspettò mai, dopo travaglio e pena, </l>
<l>dopo lungo alternar di poggia e d'orza,</l>
<l>vento secondo travagliata barea,</l>
<l>quanto ella lui, che il mar vicino varca.</l>
</lg>
<lg><l>Le par che se restar può vincitrice</l>
<l>di questa guerra e porre Alcide al fondo,</l>
<l>che tra lo stuolo uman, la più felice</l>
<l>di lei giamai non si trovasse al mondo,</l>
<l>prega Bellona a' suoi desir fautrice,</l>
<l>e Marte a l'ardir suo tanto secondo</l>
<l>ch'Ercol per lei, co' suoi compagni infesti,</l>
<l>o preso, o morto in questa impresa resti.</l>
</lg>
<lg><l>Ercole, intanto, al Termodonte arriva,</l>
<l>ma prima ch'entri ne le nemiche acque</l>
<l>e ponga il pié su l'Amazonia riva,</l>
<l>mandare inanzi un suo messo gli piacque</l>
<l>ch'a Menalippe dicesse ch'a viva</l>
<l>forza (in lui tal d'averlo desio nacque)</l>
<l>volea levare il balteo, se forse ella</l>
<l>non volea darlo e a lui sopporsi ancella.</l>
</lg>
<lg><l>E che meglio era ch'ella gliele desse,</l>
<l>senza provar la sua possente mano,</l>
<l>ché ne la guerra, a rischio si ponesse;</l>
<l>tratta da orgoglio e da appetito insano,</l>
<l>perché volea ch'ella sicura stesse,</l>
<l>di tentar ciò che tenterebbe invano,</l>
<l>per non restar perdente e se ne chere,</l>
<l>fe' la porà da le sue imprese avere.</l>
</lg>
<lg><l>Qual chi cosa oda, ond'egli se ne scherne,</l>
<l>e non la creda più che sole e sogni,</l>
<l>né cerca, per chiarirsi, fede averne,</l>
<l>perché il van dicitor se ne vergogni;</l>
<l>tal Menalippe, ch'a le parti inferne</l>
<l>di mandar Ercol, par che solo agogni,</l>
<l>stette tacita quel tutto ad udire</l>
<l>ch'Ercol le fe' per lo suo nonzio, dire.</l>
</lg>
<lg><l>Udita ch'ebbe l'ambasciata, rise,</l>
<l>e con ridente faccia gli rispose</l>
<l>che, Marte in lei tanto valor non mise,</l>
<l>né così bella impresa le prepose,</l>
<l>perch'ella, che le forze avea conquise</l>
<l>di ognun, che insino allora a lei s'oppose,</l>
<l>si avesse a render, per timore, a un greco,</l>
<l>cui fatto avea, troppo arroganza, cieco.</l>
</lg>
<lg><l>Ma che sperava fargli veder chiaro,</l>
<l>che impareria di perder seco allora</l>
<l>e che, non meno de la vita, caro</l>
<l>l'era uscir seco a la battaglia fora,</l>
<l>perché quanto era il suo valor più raro,</l>
<l>tanto maggior, se la vincesse, fora</l>
<l>la sua vittoria e però avea gran brama</l>
<l>col vincerlo, aggrandir l'alta sua fama.</l>
</lg>
<lg><l>Soggiunse poi, ch'al suo signor tornasse</l>
<l>e gli dicesse che ponesse in punto</l>
<l>le genti sue, poscia ch'a lei mandasse,</l>
<l>ch'ella.ad uscir, non tarderebbe punto,</l>
<l>perché, con l'arme in mano, egli provasse</l>
<l>quanto gli costeria l'esser là giunto;</l>
<l>si partì il messo, pieno di stupore</l>
<l>e portò l'ambasciata al suo signore.</l>
</lg>
<lg><l>Qual uom, che cose via maggiori intende</l>
<l>che non aveva egli tra sé compreso,</l>
<l>quanto quelle ritrova più stupende,</l>
<l>tanto sta più con l'animo sospeso,</l>
<l>tale a quella risposta Ercol si rende,</l>
<l>poi c'ha l'ardir di Menalippe inteso</l>
<l>e gli par ch'ella sia, tra donn, un lume</l>
<l>di virtù rara e di viril costume.</l>
</lg>
<lg><l>Dunque, intesa dal messo la risposta,</l>
<l>a dare, a la sua gente ordine, attese</l>
<l>e lodò Euristeo, che gli avea proposta</l>
<l>la più bella di tutte le alte imprese;</l>
<l>or, poiché la sua gente ebbe disposta</l>
<l>e pronta la conobbe a le contese,</l>
<l>prese egli il destro e die il sinistro corno</l>
<l>a Teseo e attese l'apparir del giorno.</l>
</lg>
<lg><l>Menalippe, ch'avea desio conforme</l>
<l>a quel d'Alcide, in questa parte, pose</l>
<l>con molta cura in punto le sue torme,</l>
<l>e tutte, in belle squadre le dispose;</l>
<l>a pena, in tutta notte, un'ora dorme</l>
<l>e aspetta che il canestro de le rose</l>
<l>versi l'aurora in oriente e faccia</l>
<l>l'aer seren con la sua lieta faccia.</l>
</lg>
<lg><l>E così tosto che il dì novo apparse,</l>
<l>de la città fe' una sua donna uscire</l>
<l>ed ad Ercol fe' dir: – Poiché gli parse</l>
<l>con lei volere a la tenzon venire,</l>
<l>ch'ella avea statuito di provarse</l>
<l>seco ed in loco a la battaglia gire,</l>
<l>ché parimente l'uno l'altro assaglia</l>
<l>e mostri ognun quel che ne l'arme vaglia! –</l>
</lg>
<lg><l>E ché lontan due stradi, giacea un campo</l>
<l>largo e munito in guisa di steccato,</l>
<l>atto a capir qualunque grosso campo,</l>
<l>perch'era dieci miglia in ogni lato,</l>
<l>ch'ivi anderebbe, ivi porriasi a campo,</l>
<l>quando il loco da lui fusse accettato</l>
<l>e ch'ivi seco il balteo porterebbe,</l>
<l>e se vinta restasse, egli l'avrebbe.</l>
</lg>
<lg><l>Poscia che intese l'ambasciata Alcide,</l>
<l>egli andare a vedere il loco volse</l>
<l>e poi ch'acconcio a quella impresa il vide,</l>
<l>di accettar la sua offerta si risolse;</l>
<l>diede a tutte le squadre le sue guide</l>
<l>e al destinato loco i passi volse,</l>
<l>e a Menalippe mandò a dir ch'aveva</l>
<l>accettato il partito e l'attendeva.</l>
</lg>
<lg><l>Intanto, avendo inteso Menalippe</l>
<l>che, nove capitani a le sue squadre,</l>
<l>Ercol preposto avea, scelse Filippe,</l>
<l>ch'avuto avea la cruda Ortrera madre;</l>
<l>costei seguì la valorosa Adippe</l>
<l>che sola fu, tra tutte le leggiadre,</l>
<l>non meno ardita che possente e bella,</l>
<l>e dietro a lei venne la vaga Aella.</l>
</lg>
<lg><l>Così lieve nel corso era costei</l>
<l>e i passi movea con tanta fretta</l>
<l>che, baldanzosamente, i' giurerei,</l>
<l>che men veloce va d'arco saetta,</l>
<l>nulla potea vano desire in lei,</l>
<l>né quel ch'a l'altre donne si diletta,</l>
<l>né lo scudo, per dar segno del core,</l>
<l>con capo di leon, tenea il terrore.</l>
</lg>
<lg><l>Presto a costei, vien l'animosa Arteme,</l>
<l>ardita più d'ogn'altra cacciatrice,</l>
<l>più d'ogn'altra avea in odio il viril seme;</l>
<l>costei ch'ave su l'elmo una fenice,</l>
<l>che 'n campo azurro uno M. e un N. preme</l>
<l>con breve che dicea: – Sol questo lice,</l>
<l>dal collo le pendea, con bel lavoro,</l>
<l>per morir nasco e per la vita i' moro! –</l>
</lg>
<lg><l>Non lontana da questa era Celeno,</l>
<l>la qual di gigantessa avea persona</l>
<l>a lei non entrò mai pietà nel seno,</l>
<l>per quel ch'oggi di lei la fama suona,</l>
<l>una ceraste, gonfia di veneno,</l>
<l>aveva in capo, sovra una corona,</l>
<l>cui sovrastava, in nere letre, una breve:</l>
<l>"Chi vittoria aver vuol, tal esser deve!"</l>
</lg>
<lg><l>La schiera di costei seguia Termessa,</l>
<l>in cui non ebbe mai loco paura,</l>
<l>ma si mostrava esser Bellona espressa;</l>
<l>al viso, a i movimenti, a la statura,</l>
<l>nel petto avea dipinto una leonessa,</l>
<l>di acerba e di terribile figura</l>
<l>ch'un sol teneva ne la destra branca</l>
<l>ed un fulmine ardente ne la manca.</l>
</lg>
<lg><l>Poco lontana, a lei Febe venia,</l>
<l>con orribile aspetto e minaccioso,</l>
<l>simile a chi vendetta far desia,</l>
<l>nemica di quiete e di riposo;</l>
<l>su l'elmo aveva un'aquila aspra e ria,</l>
<l>tra le corna di un cervo pauroso,</l>
<l>il quale aveva, ne la fronte, scritto:</l>
<l>"Il suo fine ha ciascun dal ciel prescritto".</l>
</lg>
<lg><l>Ippolite gentil l'era vicina,</l>
<l>con bionda chioma in verde cuffia accolta,</l>
<l>nel regno ella era appresso a la reina,</l>
<l>per la virtù, per la sua forza molta;</l>
<l>ella teneva in capo una fucina,</l>
<l>da ondoso fumo e nera fiamma involta,</l>
<l>con vulcan, ch'avea il pié su una tenaglia</l>
<l>e teneva il martello a l'anguinaglia.</l>
</lg>
<lg><l>Se col guardo, pien d'ira e di minaccia,</l>
<l>costei si dimostrava in vista oscura,</l>
<l>mai Diana non fu più fiera in caccia</l>
<l>che fea tremare ogn'anima sicura,</l>
<l>ma se mirava altrui con lieta faccia,</l>
<l>non fu mai più piacevole figura</l>
<l>e tanto mite si scopria benigna,</l>
<l>quanto irata parea cruda e maligna.</l>
</lg>
<lg><l>Qual si videro già nel circo a Roma,</l>
<l>leoni andar contra pantiere e tigri,</l>
<l>e quelli rabbuffar la fulva chioma,</l>
<l>quest'altre i dorsi gialli e 'n parte nigri</l>
<l>tal color che de' greci hanno la soma</l>
<l>contra le donne van veloci e impigri,</l>
<l>ed elle contra lor, con tale ardire,</l>
<l>che fanno, insin nel ciel, Marte stupire.</l>
</lg>
<lg><l>Tra questa e quella gente entra Bellona</l>
<l>e fa (la tromba postasi a la bocca),</l>
<l>che il bellicoso carme intorno suona,</l>
<l>sì che desio di sangue ognuno tocca:</l>
<l>chi ha in punto l'asta ed il corridor sprona,</l>
<l>chi l'arco tende e le saette scocca,</l>
<l>chi dardo, chi secur, chi spada impugna,</l>
<l>e ognun, quanto più può, mesce la pugna.</l>
</lg>
<lg><l>Menalippe ed Alcide si affrontaro,</l>
<l>questi ha la mazza e quella ha la secure:</l>
<l>elle è a cavallo e Alcide è a' pié ma, a paro</l>
<l>con lei, va e pensa che tra l'ombre oscure</l>
<l>per lui debba ir, con fin crudo ed amaro,</l>
<l>benché ardire e valor sì l'assicure,</l>
<l>con Ippolite Teseo l'arme move</l>
<l>e fa del suo valor stupende prove.</l>
</lg>
<lg><l>A le man venner tutti gli altri a sorte,</l>
<l>con audacia infinita e forze estreme,</l>
<l>parer non vuol questi di quel men forte,</l>
<l>né il nemico l'un men che l'altro preme,</l>
<l>de l'inferno Plutone apre le porte</l>
<l>ché di aggrandire il regno suo tien speme,</l>
<l>poscia che vede, che l'ira qui bolle,</l>
<l>per far del sangue uman la terra molle.</l>
</lg>
<lg><l>Tra Alcide e Menalippe andò la cosa</l>
<l>così del pari che non fu veduta</l>
<l>ch'ella fusse di lui men valorosa,</l>
<l>né a offender, né a parar meno aveduta,</l>
<l>pareva ella una tigre aspra e orgogliosa</l>
<l>ch'avesse la sua sobole perduta</l>
<l>e contra l'uom, che gliel'avesse tolta,</l>
<l>terribile si fusse irata volta.</l>
</lg>
<lg><l>Alcide sembra un fier leone irato</l>
<l>che con un'orsa sia venuto a guerra</l>
<l>e l'assaglia or da questo, or da quel lato;</l>
<l>acciò che morta se ne cada a terra,</l>
<l>non puote però aver sì destro il fato,</l>
<l>ché se bene mortai colpi disserra</l>
<l>e mostri nel ferir molto coraggio,</l>
<l>possa aver contra lei picciol vantaggio.</l>
</lg>
<lg><l>Co'capitani son ne la battaglia</l>
<l>i soldati di questa e quella parte,</l>
<l>ed il valor de l'un ben l'altro agguaglia,</l>
<l>usando parimente ardire ed arte;</l>
<l>Arteme vede ch'Ida apre e sbaraglia</l>
<l>una squadra d'Amazone in disparte,</l>
<l>indi si move, per gire a trovarlo,</l>
<l>e morto immantinente cader farlo.</l>
</lg>
<lg><l>Entra ne l'ostil torma e non sta a bada,</l>
<l>e fa di sua persona opre stupende,</l>
<l>ch'ovunque la secur tagliente cada,</l>
<l>spezza, rompe, apre, fora e tronca e fende</l>
<l>e sentir face, come punga e rada</l>
<l>ovunque, fulminando, il ferro scende,</l>
<l>d'un riverso cader fa Alno e Sagunta,</l>
<l>d'un dritto Linco e Samo d'una punta.</l>
</lg>
<lg><l>Resta ivi senza un braccio il fier Maleo</l>
<l>e la sinistra man va in terra a Siso,</l>
<l>col ventre aperto cade Corineo,</l>
<l>ed il capo ha dal collo Arcon diviso,</l>
<l>per mezzo il petto fesso Anto cadeo,</l>
<l>e restò, di un fendente, Irpino ucciso,</l>
<l>ed oltra questi, tanti de la plebe,</l>
<l>che si vide venir la sua scure bebe.</l>
</lg>
<lg><l>Non mena tal furore il mare irato,</l>
<l>quando Euro il fiede, al tempo de la bruma,</l>
<l>e 'n guisa il mesce, col terribil fiato,</l>
<l>ch'alzarlo insino al ciel par che presuma,</l>
<l>qual mena Arteme, in questo ed in quel lato</l>
<l>mentre lo stuol nemico apre e consuma,</l>
<l>né sembra in questa ciuffa alma mortale,</l>
<l>ma in corpo uman crudel furia infernale.</l>
</lg>
<lg><l>Visto il valor de la nobil persona</l>
<l>che con sì grande ardir, gli uomini snerva,</l>
<l>fu da molti creduta esser Bellona,</l>
<l>la tenner Diana altri, altri Minerva;</l>
<l>mentre diversamente ognun ragiona,</l>
<l>ella via più che mai fiera e proterva</l>
<l>la tagliente bipenne a cerco mena</l>
<l>e quanti incontra, tanti ancide e svena.</l>
</lg>
<lg><l>Seguon le donne la lor fida duce</l>
<l>e ognuna cerca più de l'altra fare;</l>
<l>miser che il fato contra lor conduce,</l>
<l>ch'ad ognun forza è morto in terra andare,</l>
<l>fanno ivi a tanti abbandonar la luce</l>
<l>che vermiglia la già verd'erba pare,</l>
<l>e non è parte ne l'erboso piano,</l>
<l>la qual molle non sia dal sangue umano.</l>
</lg>
<lg><l>Ida, ch'entrato è ne la densa folta</l>
<l>e la donnesca torma irato offende,</l>
<l>gli occhi a la strage, a la ruina volta</l>
<l>ché vede fare a Arteme e ben comprende</l>
<l>ch'ogni speranza di salute, è tolta</l>
<l>a suoi, se la difesa egli non prende;</l>
<l>onde, rompendo teste e gambe e braccia,</l>
<l>tra la torma d'Arteme altier si caccia.</l>
</lg>
<lg><l>Come se ne la Tracia il fiero Marte</l>
<l>scende, col ferro in man, da l'alte stelle,</l>
<l>e fa dal corpo andar le membra sparte,</l>
<l>sì ch'è pietà e miracolo a vedelle,</l>
<l>tal le donne ivi Ida col brando parte</l>
<l>e strazio fa di quelle meschinelle,</l>
<l>che tutte quelle, che passando fere,</l>
<l>o morte, o tronche face ivi cadere.</l>
</lg>
<lg><l>D'una punta passò il fianco ad Orbella,</l>
<l>tolse la man dal braccio ad Orizira,</l>
<l>fesse la testa a Olinta e fe' cadella,</l>
<l>e appresso a lei cader fece Timira,</l>
<l>cacciò la spada sotto la mammella</l>
<l>alla feroce Odaxa e pieno d'ira</l>
<l>la bella Doto di un fendente uccise</l>
<l>ed il capo dal collo a Gia divise.</l>
</lg>
<lg><l>Come quando in fiorita alma campagna</l>
<l>raccolto è insieme un numero di starne,</l>
<l>se tra loro entra l'aquila grifagna,</l>
<l>per volersi saziar de la lor carne,</l>
<l>tutto lo stuolo insieme s'accompagna,</l>
<l>e securo indi il pié cerca di trarne,</l>
<l>tal si sarian viste le donne fare,</l>
<l>se non le venia Arteme ad aiutare.</l>
</lg>
<lg><l>Entra costei là ove il fier Ida scorre,</l>
<l>e per la densa turba a trovar vallo;</l>
<l>Ida che vede Arteme, ch'a lui corre</l>
<l>incontinente a lei volge il cavallo,</l>
<l>ella si ferma, come salda torre,</l>
<l>e l'assale e si pensa, senza fallo,</l>
<l>farlo pentir di avere in un momento</l>
<l>de le sue donne uccise più di cento.</l>
</lg>
<lg><l>Né pensa meno tra il tartareo coro</l>
<l>Ida mandarla, pien di sdegno acerbo,</l>
<l>sì tosto, dunque, che vicin si foro,</l>
<l>col brando in man, col cor fiero e superbo,</l>
<l>si andaro a ritrovar ciascun di loro,</l>
<l>con quella forza e con quel forte nerbo,</l>
<l>ch'a guerra venir sogliono due serpi,</l>
<l>uscite irate de' spinosi sterpi.</l>
</lg>
<lg><l>Rimbomba al risonar de i colpi fieri</l>
<l>l'acre e par che il loco intorno freme</l>
<l>e mostran ben, che mai due altri più fieri</l>
<l>non vennero a le mani in guerra insieme,</l>
<l>pronti a menar le man, pronti i corsieri</l>
<l>a premere, a girar, con forze estreme,</l>
<l>e or con gli spron fargli levare in alto,</l>
<l>come il meglio ricerca de l'assalto.</l>
</lg>
<lg><l>Tra questi due la fiera aspra battaglia</l>
<l>ugualmente durò, per buona pezza,</l>
<l>che non ruppero lama, o schiodar maglia,</l>
<l>né cesse l'uno a l'altro di fortezza;</l>
<l>ora mentre Arteme, Ida urta e travaglia,</l>
<l>mentre giunge a l'ardir forza e destrezza,</l>
<l>Ida le diede un colpo su la fronte,</l>
<l>ch'a mezzo avria potuto aprire un monte.</l>
</lg>
<lg><l>Fesso il capo caddeo la verginella</l>
<l>su il terren duro e benché tutta sangue</l>
<l>giacesse su la polve, era anco bella,</l>
<l>quanto esser bella può femina essangue,</l>
<l>quale, su il mattutin, rosa novella,</l>
<l>caduta dal pedal, su l'erba langue,</l>
<l>tale era Arteme ed esser parea in vita</l>
<l>benché fusse da lei l'alma partita.</l>
</lg>
<lg><l>O qual su il rio star suol fiorita oliva</l>
<l>che svelta sia da le radici sue,</l>
<l>ch'ancor che giaccia de la virtù priva,</l>
<l>che pronta a darle già alimento fue,</l>
<l>se ne riman su la materna riva,</l>
<l>per un giorno continuo, o ver per due,</l>
<l>come prima era, con la chioma verde,</l>
<l>né fiori per giacer, né frondi perde.</l>
</lg>
<lg><l>Tal l'animosa donna, benché sciolta</l>
<l>l'alma fusse da lei, servò l'ardire</l>
<l>nel morto viso e la bellezza molta,</l>
<l>che 'n lei, mentre vivea, solea fiorire;</l>
<l>vistasi l'altre la lor duce tolta,</l>
<l>s'erano tutte volte per fuggire,</l>
<l>mandando al cielo dolorose grida,</l>
<l>del che tacito seco godeva Ida.</l>
</lg>
<lg><l>Ma non restò de la vittoria allegro</l>
<l>l'uccisor de la donna, lungo tempo,</l>
<l>perché Celeno il mandò a l'orco negro;</l>
<l>giunta in vendetta de l'amica a tempo,</l>
<l>altiera disse: – Bene Ida, m'allegro</l>
<l>che s'accorciato hai de la vita il tempo</l>
<l>a la compagna mia, te n'andrai seco,</l>
<l>a startene con lei nel regno cieco! –</l>
</lg>
<lg><l>Ed irata, non meno che si sia</l>
<l>pantiera, s'ella morti i figli vede</l>
<l>da fiero caso, o ver da sorte ria,</l>
<l>mentre era per lei fuor ita a far prede,</l>
<l>che rugge e freme in mezzo de la via</l>
<l>facendo del dolore immenso fede,</l>
<l>tal che risuona il bosco a le sue voci</l>
<l>e treman gli anima', benché feroci.</l>
</lg>
<lg><l>Mentre che l'occisor forte e robusto</l>
<l>scender volea, per tor l'arme ad Arteme, </l>
<l>Celeno gli levò il capo dal busto,</l>
<l>e gli interruppe la concetta speme,</l>
<l>qual si vede cadere arbor vetusto,</l>
<l>se Borea, o Noto con furore il preme,</l>
<l>tal ivi il miser se ne cade appresso</l>
<l>a colei, cu' egli aveva, il capo fesso.</l>
</lg>
<lg><l>Ciascun de gli altri la battaglia mesce</l>
<l>sol per vittoria del nemico avere:</l>
<l>l'odio e lo sdegno da ogni parte cresce,</l>
<l>e si vede qua e là gente cadere,</l>
<l>ne la mischia trovarsi a molti incresce,</l>
<l>molti del travagliar paion godere,</l>
<l>e la battaglia sì del par procede,</l>
<l>ché vantaggio nessun qua o là si vede.</l>
</lg>
<lg><l>Cadean di qua e di là cavalli e fanti</l>
<l>e di grida s'udia risonar l'aria,</l>
<l>or piene di furore, ora di pianti,</l>
<l>secondo ch'era la fortuna varia;</l>
<l>né perdevano i punti ne gli instanti</l>
<l>alcun di lor, per far che la contraria</l>
<l>parte restasse vinta e fusse tutta</l>
<l>a l'ultima ruina ivi condutta.</l>
</lg>
<lg><l>Ma, mentre questi erano insieme a ciuffa</l>
<l>Ercole e Menalippe mai lasciata</l>
<l>non avevan la lor prima baruffa,</l>
<l>a l'entrar de la guerra incominciata,</l>
<l>e così bene l'un l'altro rabbuffa,</l>
<l>sì questi e quella il suo vantaggio guata,</l>
<l>sì con ragion si torce e move e copre,</l>
<l>ché par che l'arme in van questi e quell'opre.</l>
</lg>
<lg><l>Ippolite il medesmo e Teseo face</l>
<l>e non lascian di tempo ir parte vuota,</l>
<l>pare ella intorno a lui cane sagace,</l>
<l>che l'aggire, l'incalce ed il percuota;</l>
<l>contra lei Teseo pare un pardo audace,</l>
<l>sì destro in ogni verso il brando ruota,</l>
<l>e maraviglia è che non siano rotte</l>
<l>già tutte l'arme a sì spietate botte.</l>
</lg>
<lg><l>Creder non voglio che Steroppe e Bronte</l>
<l>l'incude del gran fabro siciliano,</l>
<l>percotesser con man più gravi e pronte,</l>
<l>ch'adoprasser costor su lor la mano,</l>
<l>dannosi ora nel petto, or ne la fronte,</l>
<l>ed il rumore udir fanno lontano</l>
<l>e vedevansi uscir faville ardenti</l>
<l>a l'incontrar de i fier brandi taglienti.</l>
</lg>
<lg><l>Marte, che l'aspra pugna dal ciel vide</l>
<l>tra le donne e tra i greci, ebbe paura,</l>
<l>che di Giove figliuolo essendo Alcide,</l>
<l>non menasse le donne a sorte dura,</l>
<l>ché se ben forti vede le lor guide,</l>
<l>ne la guerra, però non si assicura,</l>
<l>che il sommo Giove non disponga alfine</l>
<l>ch'Ercol tutte l'Amazone ruine.</l>
</lg>
<lg><l>E però andò a trovar la sua Ciprigna,</l>
<l>con dolce ed amorevole sembiante,</l>
<l>l'accolse ella non men lieta e benigna,</l>
<l>ch'accolga donna il desiato amante,</l>
<l>che ratta al collo con le braccia il cigna,</l>
<l>per saziarne il desir avuto inante,</l>
<l>affetuosamente pria baciollo</l>
<l>e poi quel, che chiedesse, adimandollo.</l>
</lg>
<lg><l>Egli le disse: – Ché non era in terra</l>
<l>gente che, più di quelle donne, amasse,</l>
<l>per esser elle fulmini di guerra,</l>
<l>non perché egli di loro una bramasse,</l>
<l>ma che temea vederle andar sotterra,</l>
<l>s'ella, col nume suo, non l'aiutasse,</l>
<l>e non fesse, ch'amor ponesse pace</l>
<l>tra gli aversari e lor, con la sua face. –</l>
</lg>
<lg><l>E veder quindi poi le fe' dal cielo</l>
<l>la cruda pugna e formidabil mischia,</l>
<l>ed il periglio, ond'avea il cor di gelo,</l>
<l>poiché il muliebre stuol tanto s'arrischia;</l>
<l>ella, piena di caldo e dolce zelo,</l>
<l>disse: – Farò che giamai non fu in Ischia</l>
<l>fiamma sì ardente, quanto quella fia</l>
<l>che farò porre, ove bisogno sia! –</l>
</lg>
<lg><l>Baciò lei Marte ed ella baciò lui,</l>
<l>piena di ardente e di amoroso affetto</l>
<l>e rinovossi il foco in ambidui;</l>
<l>tal, che lor più che mai, s'infiammò il petto,</l>
<l>Vener poscia andò al figlio e disse: – I' fui</l>
<l>sempre sicura che, senza disdetto,</l>
<l>tutto quello ch'a te, figlio, chiedessi,</l>
<l>per contentarmi far, sempre devessi.</l>
</lg>
<lg><l>Ma di quante insino or grazie ti chiesi,</l>
<l>de le quai sodisfatta esser bramassi,</l>
<l>nulla giamai di conseguir più intesi</l>
<l>di quella, che da te ora intenderassi;</l>
<l>vedi que' cori di furore accesi,</l>
<l>ch'anco non sono di ferirsi lassi,</l>
<l>(e quei di Grecia e quei di Temisira,</l>
<l>gli mostrò che 'n ciuffa eran pieni d'ira).</l>
</lg>
<lg><l>Uomini e donne sono insieme giunti,</l>
<l>a darsi morte, pieni di veneno,</l>
<l>vo' che da strali tuoi duo ne sian punti,</l>
<l>e acceso lor sì del tuo foco il seno,</l>
<l>che tutti gli odi sian tosto consunti,</l>
<l>che fia l'animo lor del foco pieno,</l>
<l>col qual non pur fai miti i cor più rei,</l>
<l>ma infiammi anco nel ciel tutti gli dei. –</l>
</lg>
<lg><l>Così disse ella e da le chiare stelle</l>
<l>Ippolite mostrogli e Teseo caldi,</l>
<l>in darsi irati botte sì aspre e felle,</l>
<l>che rotti ne seriano i marmi saldi:</l>
<l>Fa ch'ella – disse – le fatezze belle</l>
<l>viste di Teseo, tosto se ne scaldi,</l>
<l>ed egli poscia anco di lei s'infiamme,</l>
<l>quando contezza avrà de le sue fiamme.</l>
</lg>
<lg><l>Le chiese amor perché ella non elesse,</l>
<l>che ferisse il figliol d'Anfitrione,</l>
<l>acciò che maggior gloria egli n'avesse,</l>
<l>ferendo un, che tra forti è paragone;</l>
<l>Vener rispose che sicuro stesse,</l>
<l>che serbava a migliore occasione</l>
<l>tal vittoria e ch'allora assai facea,</l>
<l>se dava fine a quel ch'ella chiedea.</l>
</lg>
<lg><l>Promise a Vener di essequire il figlio</l>
<l>tutto quel ch'ella allor gli aveva chiesto;</l>
<l>scese dal ciel, là ov'era il gran scompiglio,</l>
<l>quanto egli fusse mai veloce e presto,</l>
<l>poscia a un aurato stral diede di piglio</l>
<l>e 'n corda il pose a l'alta impresa desto,</l>
<l>e attese che venisse il tempo e il loco,</l>
<l>di accendere ambidui di vivo foco.</l>
</lg>
<lg><l>Dopo lungo combatter sendo stanchi,</l>
<l>Ippolite riposo a Teseo chiese,</l>
<l>acciò che, ritornando poi più franchi,</l>
<l>conducessero a fin le lor contese;</l>
<l>intanto, perché nulla ad amor manchi</l>
<l>per asseguir quel ch'asseguire intese,</l>
<l>la visera con man Teseo si aperse</l>
<l>e il volto nudo a la nemica offerse.</l>
</lg>
<lg><l>Quantunque Teseo fusse di virile</l>
<l>animo ch'avesse la fierezza in viso,</l>
<l>non avea però così il gentile,</l>
<l>né il cortese da l'animo diviso,</l>
<l>ch'egli non fusse in un fiero ed umile,</l>
<l>e non scorgesse chi il mirava fiso,</l>
<l>ché chiuso avea nel generoso core</l>
<l>con molta cortesia molto valore.</l>
</lg>
<lg><l>Ne' vivi occhi di Teseo amor celato</l>
<l>non fu a ferir la bella donna tardo,</l>
<l>ma non fu allor da lui Teseo infiammato,</l>
<l>non perché egli gli avesse alcun riguardo,</l>
<l>ma perché non si avea l'elmo levato;</l>
<l>Ippolite dal viso e volto il guardo</l>
<l>verso il nemico sì che la sua luce,</l>
<l>ad infiammargli il cor, gli fusse duce.</l>
</lg>
<lg><l>Tosto ch'amor ferita Ippolite ebbe,</l>
<l>Vener, per dar miglior fine a l'impresa,</l>
<l>la bellezza di Teseo in modo accrebbe,</l>
<l>ch'una tigre di lui si saria accesa,</l>
<l>perdere appresso lui Bacco potrebbe</l>
<l>se di beltà tra lor fusse contesa,</l>
<l>pareva aver nel martial suo volto</l>
<l>tutto il bello e il gentil di Febo accolto.</l>
</lg>
<lg><l>Qual pien di solfo speglio, se percosso</l>
<l>vien da i raggi del sol, quando più splende,</l>
<l>in drappo opposto a lui, mentre egli è mosso,</l>
<l>in quanto occhio, si gira il foco accende;</l>
<l>tal, poiché il freddo gel l'è dal cor scosso,</l>
<l>Ippolite qual esca, il foco prende,</l>
<l>al contemplar di quelle luci ardenti</l>
<l>che poriano infiammar gli animi spenti.</l>
</lg>
<lg><l>Se sola ella mirava la bellezza,</l>
<l>le pareva vedere il Dio di Delo</l>
<l>che fusse tutto amor, tutto vaghezza</l>
<l>e tutto ardesse d'amoroso zelo,</l>
<l>ma, se mirava poi l'alta fierezza,</l>
<l>tenea per certo, che dal quinto cielo</l>
<l>fusse disceso il furibondo Marte,</l>
<l>sol per combatter seco, in quella parte.</l>
</lg>
<lg><l>Pur si risolse alfin, che mortal fosse,</l>
<l>ma a gli dei, quanto alcun'altr'uomo, caro,</l>
<l>e 'n guisa tutto il sangue le si mosse</l>
<l>che con lui guerra far l'era discaro;</l>
<l>poscia che Teseo il suo vigor riscosse,</l>
<l>si chiuse al viso il solito riparo,</l>
<l>e levato ogni indugio, ogni soggiorno,</l>
<l>a la tenzon lasciata fe' ritorno.</l>
</lg>
<lg><l>Qual uomo, cui sia d'improviso il lume</l>
<l>levato in tutto da accidente fiero,</l>
<l>di duol par che si strugga e si consume;</l>
<l>poiché il chiaro del dì gli è fatto nero,</l>
<l>tal Ippolite, fuor d'ogni costume,</l>
<l>tutta piena di turbido pensiero,</l>
<l>si duol di non poter veder quel viso,</l>
<l>ond'ave l'alma accesa e il cor conquiso.</l>
</lg>
<lg><l>Ma, a quel di Teseo avendo il pensier vario,</l>
<l>tocca che fu da l'amorosa face,</l>
<l>volea la donna che il duro aversario</l>
<l>più tosto adimandato avesse pace,</l>
<l>che con desire al suo desio contrario,</l>
<l>si fusse contra lei mostrato audace;</l>
<l>ma, poi ch'a la battaglia egli si acconcia,</l>
<l>non vuol perder di tempo anch'ella un'oncia.</l>
</lg>
<lg><l>Ben dal pensier di Teseo e il suo diverso,</l>
<l>ch'ove egli a darle morte solo intende,</l>
<l>e, ferendo or di dritto, or di riverso,</l>
<l>fa che la spada fulminando scende;</l>
<l>ella, qualor l'armata mano verso</l>
<l>chi lei percuote, per ferirlo, stende,</l>
<l>non gli mena né al petto, né a la faccia,</l>
<l>ma a loco ove men mal, che può, gli faccia.</l>
</lg>
<lg><l>Ché, quando un pur di due avenir devesse,</l>
<l>esser vorria più tosto ella ferita,</l>
<l>che Teseo, per sua man, morto cadesse;</l>
<l>Teseo, che più caro ha, che la sua vita,</l>
<l>e s'avenia che colpo egli le desse,</l>
<l>ond'ella avesse o braccio, o man stordita,</l>
<l>seco diceva: – A che percuoti quella</l>
<l>che, senza guerra, già ti è fatta ancella,</l>
</lg>
<lg><l>Contra cui più potuto ha uno tuo sguardo,</l>
<l>che non poté giamai lancia, né spada,</l>
<l>mestier non è che più tanto gagliardo,</l>
<l>in questa pugna, contra di lei vada,</l>
<l>o la ferisca più.senza riguardo,</l>
<l>perché ella, di tua man, morta sen cada,</l>
<l>che la tua grazia e la bellezza l'ave</l>
<l>tolta del core e l'una e l'altra chiave. –</l>
</lg>
<lg><l>Teseo pur tutta volta il brando gira</l>
<l>e cerca alfin venir de la tenzone,</l>
<l>e, tacito, tra sé spesso s'ammira,</l>
<l>ch'a ferirlo ella tal riguardo pone;</l>
<l>Teseo si inaspra, Ippolite sospira</l>
<l>e le pare, che l'alma l'abbandone,</l>
<l>veggendo ch'egli darle morte tenta,</l>
<l>ove toccarlo pure ella paventa.</l>
</lg>
<lg><l>E seco dice: – Oimé creder posso io,</l>
<l>che sì crudo tu sia, che se sapessi,</l>
<l>che te tra tutti sol bramo e desio,</l>
<l>tu colpi così crudi ora mi dessi?</l>
<l>Ma a che ti penso dispietato e rio,</l>
<l>come che dal tuo viso i' non avessi</l>
<l>visto, ch'amor seresti e cortesia,</l>
<l>se nota a te fusse la fiamma mia? –</l>
</lg>
<lg><l>Mentre che costor due, battaglia fanno</l>
<l>e tocca l'un l'amor, l'altro disdegno,</l>
<l>Alcide e Menalippe anco si danno</l>
<l>colpi aspri e ognun di lor pone l'ingegno</l>
<l>di dare a l'oste suo l'ultimo danno,</l>
<l>non avendo nel core altro disegno,</l>
<l>che mostrarsi al ferir sì ardito e forte,</l>
<l>che il suo nemico perda, o giunga a morte.</l>
</lg>
<lg><l>L'altra turba che 'n mischia, non sta a bada,</l>
<l>ma mostra a ognun quanto di valor abbia:</l>
<l>quel, l'asta adopra e quel la forte spada,</l>
<l>quel caccia acuto stral pieno di rabbia,</l>
<l>quell'altro cerca che il nemico cada,</l>
<l>per colpo di secure e irato arrabbia,</l>
<l>e face ognun ciò che si puote fare,</l>
<l>per poter del nemico trionfare.</l>
</lg>
<lg><l>Il sole, sì lontan da l'oriente,</l>
<l>s'era già fatto che, per attuffarsi</l>
<l>in grembo a Teti, ito era a l'occidente,</l>
<l>e i lucenti rai di là avea sparsi,</l>
<l>onde fin'ebbe la battaglia ardente,</l>
<l>ch'ognun si die a l'insegne a ritirarsi,</l>
<l>onde a Ippolite, Teseo volto, disse</l>
<l>che, ben seria che la tenzon finisse.</l>
</lg>
<lg><l>E seguì: – Tornerem poscia dimane</l>
<l>a finir la battaglia incominciata,</l>
<l>poiché la notte fa le botte vane,</l>
<l>che nessuna non va là, ove è drizzata. –</l>
<l>La donna di ferire allor rimane,</l>
<l>ma le duole il finir de la giornata,</l>
<l>che, benché fusse in guerra, avea diletto</l>
<l>poter mirare il suo amator diletto.</l>
</lg>
<lg><l>Se lecito le fusse stato a dire</l>
<l>quel che via più bramava ella di fare,</l>
<l>e tolto non gli avesse di scoprire</l>
<l>vergogna quel, ch'ella volea narrare,</l>
<l>risposto a Teseo avria che, per ferire</l>
<l>di spada, non bramava di tornare,</l>
<l>ma per esser a lui così congiunta,</l>
<l>che 'n vita non ne fusse unqua disgiunta.</l>
</lg>
<lg><l>Così la notte la battaglia sciolse,</l>
<l>e tra le donne e i greci fu firmato</l>
<l>che poi, ch'altrove il sol la luce volse,</l>
<l>e ch'a la guerra fin non era dato,</l>
<l>(cosa ch'a un campo e a l'altro molto dolse)</l>
<l>tosto, che il sol de' raggi coronato</l>
<l>menasse il giorno, col suo carro d'oro,</l>
<l>tornassero a finir la guerra loro.</l>
</lg>
<lg><l>Poscia, a luce di foco e di lumiere,</l>
<l>sepeliro ambi i morti loro e poi</l>
<l>tutte si dipartiro indi le schiere,</l>
<l>e fece ognun ritorno a'luochi suoi,</l>
<l>bramosi tutti quanti di vedere</l>
<l>uscire il sol tosto dai liti Eoi;</l>
<l>ma quale avesse il lor desire effetto,</l>
<l>vi fia, signore, al mio ritorno detto.</l></lg></div1>

<div1><head>XV</head>

<lg><l>Natura fe' per lor propria natura,</l>
<l>le donne tutte d'animo benigno,</l>
<l>e s'alcuna si mostra acerba e dura,</l>
<l>come di diaspro nata, o di macigno,</l>
<l>contra il suo proprio, ella sì acerba e indura,</l>
<l>onde, s'ammollir cerca il cor ferrigno</l>
<l>di tale amor, fa quel ch'egli far deve,</l>
<l>che donna tal troppo ad ognuno è greve.</l>
</lg>
<lg><l>Però deveno ben tutti i mortali</l>
<l>lodar d'amor le sante fiamme accese,</l>
<l>e la virtù de i suoi pungenti strali,</l>
<l>se ne son donne ta' ferite e accese,</l>
<l>che se questo non fusse e scorni e mali</l>
<l>a gli uomini averriano, onte ed offese,</l>
<l>da queste, che si trovan così crude,</l>
<l>e di pietà, contra natura, nude.</l>
</lg>
<lg><l>Tale Ippolite fu, prima che il viso</l>
<l>mirasse, ond'amor dielle il foco ardente,</l>
<l>che, poscia che il core ella ebbe conquiso,</l>
<l>divenne fiamma la gelata mente;</l>
<l>or, mentre che fu il sol da noi diviso,</l>
<l>e diede luce a la sopposta gente,</l>
<l>se n'andò sola al suo usato ricetto,</l>
<l>avendo un mongibel vivo nel petto.</l>
</lg>
<lg><l>E, ove l'altre a riposar si diero,</l>
<l>ella solo al suo Teseo il pensier volse,</l>
<l>e di vederlo minaccioso e fiero,</l>
<l>mille fiate e più seco si dolse,</l>
<l>dubbiosa, che non fusse sì severo,</l>
<l>che non curasse il foco, in cui la involse</l>
<l>la vaga vista e il signoril sembiante,</l>
<l>ch'ella poneva a ogn'altra cosa inante.</l>
</lg>
<lg><l>Poscia dicea: – Non credo già che nato</l>
<l>del Caucaso sia questi, o ver che il latte</l>
<l>gli abbian l'orse, o le tigri ircane dato</l>
<l>che le donne veder voglia disfatte,</l>
<l>quando da lor si senta essere amato,</l>
<l>e ch'a la libertà si son sottratte,</l>
<l>per averlo signor e quello fare,</l>
<l>che più a grado gli fia di comandare. –</l>
</lg>
<lg><l>Così, ove desta ella solea la notte</l>
<l>altre volte pensare a ferir sempre,</l>
<l>sì che dal suo ferir restasser rotte</l>
<l>l'arme ad altrui, né vi giovasser tempre,</l>
<l>ora non pensa a dar mortali botte,</l>
<l>ma che l'ira di Teseo amor si tempre,</l>
<l>che senta quanto possan le sue fiamme</l>
<l>e di desio di lei tutto s'infiamme.</l>
</lg>
<lg><l>In dubbio viene, ch'altra non le piaccia</l>
<l>de le compagne sue, sì che si ponga</l>
<l>ad amarlo e per questo ella gli spiaccia,</l>
<l>sì ch'al focoso suo desir si opponga;</l>
<l>e il sangue, a ciò pensando, le si agghiaccia,</l>
<l>e pensa che s'avien ch'egli proponga</l>
<l>a lei de le sue alcuna, per rea sorte,</l>
<l>con le sue proprie man, di darle morte.</l>
</lg>
<lg><l>Poscia a miglior desio, volgendo il core,</l>
<l>sé riprende, dicendo: – Qual pensiero</l>
<l>tragge ora me sì di me stessa fore,</l>
<l>che mi faccia obliar l'animo altiero,</l>
<l>sì ch'or venga mancipio anch'io d'amore,</l>
<l>né più libertà curi, o l'onor vero,</l>
<l>ma tutta accesa di lascivo fogo,</l>
<l>cerchi sopporre il collo al servil giogo?</l>
</lg>
<lg><l>Dunque, tra tante donne, io quella fia,</l>
<l>che rompa quella legge, che tant'anni</l>
<l>ne ha fatto avere impero e signoria,</l>
<l>per entrar or ne gli amorosi affanni?</l>
<l>Porò patir che la lascivia mia</l>
<l>sì il buon discorso e la ragion mi appanni,</l>
<l>che, per un vano e ben folle desio,</l>
<l>d'esser quella ch'io son, ponga in oblio? –</l>
</lg>
<lg><l>Poi dicea, ritornando al pensier primo:</l>
<l> – Qual follia prive n'ha d'ogni ben nostro?</l>
<l>Tra le donne noi siam (se il vero i' stimo)</l>
<l>come esser suol, tra gli animali, il mostro,</l>
<l>che, se dal più alto clima insino a l'imo,</l>
<l>natura ci ha ciò, che debbiam far, mostro,</l>
<l>e voluto ha ch'a gli uomini siam giunte,</l>
<l>contra natura è star da lor disgiunte.</l>
</lg>
<lg><l>Come sta senza onor la lenta vite,</l>
<l>se non s'appoggia a salce, o ad olmo, o ad orno,</l>
<l>ma son le foglie e l'ombre sue gradite,</l>
<l>s'aviticchiando vassi a loro intorno,</l>
<l>così noi, se non siam giunte ed unite</l>
<l>con chi viva con noi la notte e il giorno,</l>
<l>restiamo senza onore e facciam cosa</l>
<l>poco grata a chi n'ama e a noi dannosa.</l>
</lg>
<lg><l>Sì come scorrer suol la rondinella,</l>
<l>se per gli figli suoi cerca pastura,</l>
<l>gli ampi palagi in questa parte e 'n quella,</l>
<l>e radere ora i tetti, ora le mura,</l>
<l>or garrir lungo l'acque, insino ch'ella,</l>
<l>volando, il pasto avidamente fura</l>
<l>e il porta al nido;tale in ogni parte</l>
<l>Ippolite infiammata il pensier parte.</l>
</lg>
<lg><l>Poscia la bella donna inamorata,</l>
<l>che dianzi era d'amore aspra ribella,</l>
<l>che il giorno appaia mille volte guata</l>
<l>e irata contra il sol spesso favella,</l>
<l>che chiudesse sì tosto la giornata,</l>
<l>e sì tardi or la sua chiara facella,</l>
<l>ma mentre aspetta che il ciel nostro allumi,</l>
<l>breve sonno le chiuse ambi due i lumi.</l>
</lg>
<lg><l>E di veder le parve che Cupido,</l>
<l>dopo tanti discorsi in cose tante,</l>
<l>le apparesse e dicesse: – Per tuo fido</l>
<l>sposo vo' ch'abbia il tuo fedele amante,</l>
<l>insino ad or, per l'arco mio t'affido,</l>
<l>che l'amor suo serà fermo e costante,</l>
<l>e che vivrai con lui congiunta insieme,</l>
<l>tutto il tuo tempo, insino a l'ore estreme! –</l>
</lg>
<lg><l>Godea la donna, udendo ta' parole,</l>
<l>come s'udite ella le avesse desta;</l>
<l>intanto fuori esce del mare il sole</l>
<l>ed i mortali a l'usate opre desta,</l>
<l>ond'ella, che veder l'effetto vuole,</l>
<l>di quel, ch'a visto in sogno, sorge presta</l>
<l>e va ove Menalippe a ordine pone</l>
<l>le squadre e a tutte il suo desire espone.</l>
</lg>
<lg><l>E, con giuste ragion, le fa vedere</l>
<l>che fuor d'ogni ragione è ch'ella tenti</l>
<l>volersi opporre a le nemiche schiere</l>
<l>perché sen moian tutte le sue genti,</l>
<l>e che potuto ha, insino allor, vedere,</l>
<l>che i lor nemici son tanto possenti,</l>
<l>che, se van contra lor, seranno, in breve,</l>
<l>da lor distrutte, come dal sol, neve.</l>
</lg>
<lg><l>E quando anco devesser vincitrici</l>
<l>restar, non era ragionevol punto,</l>
<l>ch'ella fusser del mondo meretrici,</l>
<l>per non vedere il lor seme consunto,</l>
<l>ma che devevan, con migliori auspici,</l>
<l>aver l'animo e il corpo ad uom congiunto,</l>
<l>che le facesse di figliuoli madri,</l>
<l>ch'a lor fusser legitimi ed a padri.</l>
</lg>
<lg><l>E che, tra quanti mai uomini furo,</l>
<l>di lor non si scopersero i più degni</l>
<l>di questi ch'ora aveano assalto duro</l>
<l>dato lor, per sopporre ed esse e i regni,</l>
<l>e che il tutto potean porre in sicuro,</l>
<l>sel'ire elle ponendo e i fieri sdegni,</l>
<l>cercasser con tal nodo a lor legarsi</l>
<l>che 'n vita non potesser più slegarsi.</l>
</lg>
<lg><l>Ippolite ciò detto, poscia tacque</l>
<l>e la risposta al suo parlare attese;</l>
<l>a la squadra, da lei retta, non spiacque</l>
<l>quel ch'ella allor da la sua duce intese,</l>
<l>ma Menalippe disse: – A quelle piacque</l>
<l>le leggi aver ch'a noi si sono estese,</l>
<l>per commune parer, però debbiamo</l>
<l>il simil far pria ch'altro disponiamo.</l>
</lg>
<lg><l>Soggiunse, ch'appigliar deveansi poi</l>
<l>a quel che a tutte lor meglio paresse,</l>
<l>detto ciò, si voltò a gli ordini suoi</l>
<l>e le prime di lor tra tutte elesse</l>
<l>e disse: – Avete inteso quel ch'a noi</l>
<l>Ippolite esposto ha, che se si fesse</l>
<l>dubbio non è, che 'n vece da le risse,</l>
<l>tra greci e noi, concordia non seguisse.</l>
</lg>
<lg><l>Però voi, che tra gli ordini tenete</l>
<l>il primo loco e sete le più gravi</l>
<l>quel che meglio parrà, tutte direte</l>
<l>e appiglierenci a' vostri detti savi! –</l>
<l>Febe che nemica era di quiete</l>
<l>e solo avea que' giorni per soavi,</l>
<l>ne' quali ella, vestita a piastra e a maglia</l>
<l>era, con l'arme in man, fiera in battaglia,</l>
</lg>
<lg><l>Disse: – Non so veder ch'a noi bisogni</l>
<l>patti pigliar, perché pace ne segua,</l>
<l>né so come costei non si vergogni,</l>
<l>a voler con Alcide or cercar tregua,</l>
<l>par che noi siamo a gli ultimi bisogni</l>
<l>ed il valor, ch'ogni valore adegua,</l>
<l>ci sia levato e di forti e virili,</l>
<l>venute siam, più che fanciulle, vili.</l>
</lg>
<lg><l>Io, finché non mi vien men questa spada,</l>
<l>spero servar la libertade antica,</l>
<l>né curo che il mio nome in alto vada,</l>
<l>perché palesemente ognuno dica,</l>
<l>ch'acciò che questa stirpe ora non cada,</l>
<l>e la possa servar, come pudica,</l>
<l>abbia la libertà voluta tormi</l>
<l>e per moglie ad alcuno uomo soppormi.</l>
</lg>
<lg><l>Ché quel che si dimanda matrimonio,</l>
<l>altro non è che servitù muliebre,</l>
<l>giogo che noi prendiam come in insonio</l>
<l>più grave assai che infirmità funebre,</l>
<l>ebbi la libertà per patrimonio,</l>
<l>però non voglio far, come fan l'Ebre,</l>
<l>che, prive di giudicio, vanno spesso,</l>
<l>credendo ire al lor bene, al male espresso.</l>
</lg>
<lg><l>Ché vergogna non è quel che l'usanza</l>
<l>lecito face tra lo stuol mortale,</l>
<l>prezzata e 'n varii lochi la leanza,</l>
<l>in molti luochi l'ingannar prevale,</l>
<l>appo i Laceni, chi in furar si avanza,</l>
<l>in molto pregio e 'n molta stima sale,</l>
<l>e quel che degno è di grave supplicio,</l>
<l>goder giovani in Grecia, non è vicio.</l>
</lg>
<lg><l>Però, per mantener la libertade</l>
<l>e servar quel ch'ancor non ci è interdetto,</l>
<l>seguiamo quel che insino a questa etade,</l>
<l>tutte seguite abbiam, senza disdetto,</l>
<l>e quel ch'abbiamo in nostra facultade,</l>
<l>non cerchiamo ad alcuno or far soggetto,</l>
<l>per stare a colui mai sempre obligate,</l>
<l>a cui nostra pazzia ci avrà legate.</l>
</lg>
<lg><l>Prima la terra aprir veder vorrei,</l>
<l>e che 'n sé m'ingiottisse viva, viva,</l>
<l>o che co' strali suoi'l re de gli dei,</l>
<l>mi mandasse, tra l'ombre.a l'altra riva,</l>
<l>ch'io volessi restar d'esser colei</l>
<l>che, insino ad or, son stata ed esser priva</l>
<l>di quell'onor.di quella immortal gloria</l>
<l>che può lasciar di me, chiara memoria.</l>
</lg>
<lg><l>E per serrare il mio ragionamento</l>
<l>e brevemente dir quel ch'en ciò parme,</l>
<l>voglio che, il valor nostro e l'ardimento,</l>
<l>ci faccia pace e il maneggiar de l'arme,</l>
<l>e più tosto patir vo' ogni tormento,</l>
<l>che per moglie ad alcun uom vivo darme,</l>
<l>e se del parer mio tutte serete,</l>
<l>Ercole e tutti i suoi vi sopporrete! –</l>
</lg>
<lg><l>Detto ciò, Febe, il brando irata, afferra,</l>
<l>crollando il capo e disse: – Over ch'estinta</l>
<l>mi rimarrò, con questa spada, in guerra,</l>
<l>o la nemica gente serà vinta,</l>
<l>non fia mai ver ch'io veda la mia terra</l>
<l>soggetta e me, come vil serva, avinta,</l>
<l>prego che di tal cor tutte voi siate</l>
<l>e a la libertà vostra ora v'armiate. –</l>
</lg>
<lg><l>Non così tosto in bene arida paglia</l>
<l>fuoco si accende, a lo spirar del vento,</l>
<l>né il mar divien sì fier s'Euro l'assaglia,</l>
<l>con molta forza e con altrui spavento,</l>
<l>come accese a mostrar quanto abbia vaglia</l>
<l>ognuna il costei dir, pien d'ardimento,</l>
<l>dier segno allor le donne coraggiose,</l>
<l>quanto in lor di valor largo il ciel pose.</l>
</lg>
<lg><l>Qual per copiosa pioggia in guisa cresce,</l>
<l>in poco d'ora, rapido torrente,</l>
<l>e 'n modo l'onde sue schiumose mesce,</l>
<l>che teme ognuno il suo furor repente,</l>
<l>tal lo strepito qui da le donne esce,</l>
<l>mentre s'armano tutte arditamente</l>
<l>ch'insino al ciel s'odono andar le strida</l>
<l>di chi i nemici a la battaglia sfida.</l>
</lg>
<lg><l>Di ciò rimase dolorosa e afflitta</l>
<l>Ippolite, ma pure anch'ella armosse,</l>
<l>benché la noia avea nel viso scritta;</l>
<l>ché per tale apparecchio la commosse,</l>
<l>brama che Febe ne rimanga vitta</l>
<l>e le rompano i greci i nervi e l'osse,</l>
<l>poi ch'opposta le si è, con tanta rabbia,</l>
<l>e il suo desire in pace ella poscia abbia.</l>
</lg>
<lg><l>Mentre che Menalippe riconosce</l>
<l>le genti e insieme pon squadre e falange,</l>
<l>Ippolite, che sente gravi angosce,</l>
<l>del suo fiero destin tacita s'ange,</l>
<l>e perché chiaramente ella conosce</l>
<l>ch'una ornata bellezza ogni cor frange,</l>
<l>tutto ciò che poté, fe' per parere</l>
<l>ne l'arme bella a chi volea piacere.</l>
</lg>
<lg><l>Tra le Amazone antico costume era,</l>
<l>a pugna andar nobilemente ornate,</l>
<l>ch'esser degno dicean di gran guerriera,</l>
<l>sopraveste su l'arme aver pregiate,</l>
<l>perché se gia de la vittoria altiera,</l>
<l>le conveniva aver veste onorate,</l>
<l>e se forse cadea, non era indegno</l>
<l>con abito morir di virtù degno.</l>
</lg>
<lg><l>Quindi ciascuna tien varie divise</l>
<l>e a varie foggie cuffie e sovraveste,</l>
<l>con le quali gentilmente divise</l>
<l>le voglie liete, o ver le cure meste;</l>
<l>però Ippolite a ornarsi allora mise</l>
<l>la cura, ch'usa ognun che sol si veste</l>
<l>per accrescer beltà, per infiammare</l>
<l>l'alma a colui che vuole indurre a amare.</l>
</lg>
<lg><l>Qual l'aurora, a l'uscir del primo albore,</l>
<l>si suol mostrar nel mattutino gelo,</l>
<l>e andarsi vaga tra le celesti ore,</l>
<l>che le fan compagnia per tutto il cielo,</l>
<l>tale.tra le compagne, a l'uscir fuore,</l>
<l>la donna, piena d'amoroso zelo,</l>
<l>apparve e benché fusser tutte belle,</l>
<l>sembrava il sole ella tra l'altre stelle.</l>
</lg>
<lg><l>Ercol che tuttavia l'ora attendea</l>
<l>di venir con le donne a la tenzone,</l>
<l>ad ordine le sue genti ponea,</l>
<l>per gir di novo al martiale agone,</l>
<l>e perché troppo tarda gli parea</l>
<l>Menalippe a venire al paragone,</l>
<l>Teseo mandò, che la sollecitasse,</l>
<l>e ad espedir l'impresa la chiamasse.</l>
</lg>
<lg><l>Egli senza elmo andò e trovò tra via</l>
<l>le donne che veniano al campo unite</l>
<l>e disse loro ch'Ercole desia</l>
<l>vedere il fin de la lasciata lite;</l>
<l>Menalippe rispose che venia</l>
<l>perché le guerre lor fusser finite</l>
<l>e ch'egli andasse a por le genti in punto,</l>
<l>perché di tempo non fuggisse punto.</l>
</lg>
<lg><l>A par con Menalippe, Ippolite era,</l>
<l>e sen venia senza l'elmetto anch'ella</l>
<l>come se ne venia tutta la schiera,</l>
<l>che ognuna l'avea dato a la sua ancella;</l>
<l>Teseo mirò la nobile guerriera</l>
<l>e gli parve non men che forte, bella,</l>
<l>le accresceva bellezza l'ornamento</l>
<l>del corpo, a cui mirar Teseo era intento.</l>
</lg>
<lg><l>Copria rete sottile i capei d'oro,</l>
<l>dé quai n'erano alcuni al capo involti,</l>
<l>alcuni altri, con vario e bel lavoro,</l>
<l>in bei nodi a le tempie erano accolti,</l>
<l>altri pendeano al collo ed altri foro</l>
<l>lasciati al ventilar de l'aure sciolti,</l>
<l>onde pareva di sua mano amore,</l>
<l>tesser legami ad ogni liber core.</l>
</lg>
<lg><l>Sopravesta sottil cuopre l'usbergo</l>
<l>di celeste color, di stelle adorna,</l>
<l>parte pende dinanzi e parte al tergo,</l>
<l>sì ch'il corsier le groppe anco se n'orna:</l>
<l>in mezzo il petto tien scolpito un mergo</l>
<l>che, dal lito del mare a l'onde torna,</l>
<l>e su l'ale ha, sotto leggiadra insegna,</l>
<l>segua ciascun quel che natura insegna.</l>
</lg>
<lg><l>Vergogna accrebbe la beltà nativa</l>
<l>ché tosto che mirò Teseo, si tinse</l>
<l>le guancie, in cui bianchezza si scopriva;</l>
<l>tal, qual dotto pittor giamai non finse,</l>
<l>su la neve parea porpora viva</l>
<l>il vermiglio color che la dipinse,</l>
<l>over purpuree rose e bianchi gigli</l>
<l>che, giunti insieme, vergine man pigli.</l>
</lg>
<lg><l>Visto ch'ella ebbe Teseo, bassò il viso,</l>
<l>e la serena fronte, in atto umile,</l>
<l>come volesse dir: – Signor, conquiso</l>
<l>il cor mi ha il vostro aspetto alto e gentile! –</l>
<l>De le cose parea del paradiso,</l>
<l>a i guardi, a i movimenti, in questa vile</l>
<l>parte venuta per far chiara fede,</l>
<l>de la rara beltà ch'in ciel si vede.</l>
</lg>
<lg><l>Amor, ch'ito era ricercando intorno</l>
<l>tempo e loco, a infiammar lui de la donna,</l>
<l>vistolo una e due volte far ritorno</l>
<l>a mirar la beltà, ch'in lei s'indonna,</l>
<l>ogni indugio levato, ogni soggiorno,</l>
<l>perché sempre di lui fusse ella donna,</l>
<l>de lo strale su l'arco pon la cocca</l>
<l>ed a Teseo nel cor ratto lo scocca.</l>
</lg>
<lg><l>Andò per gli occhi e si fermò nel core</l>
<l>l'acuto strale e vi sculpì l'imago</l>
<l>de la guerriera sua, con tal valore</l>
<l>che di lei più si fe' che d'altro, vago;</l>
<l>estinto non avria l'immenso ardore,</l>
<l>ond'ardea tutto, non dirò un gran lago,</l>
<l>ma l'istesso ocean, tanto era vivo</l>
<l>il foco che di sé l'aveva privo.</l>
</lg>
<lg><l>Qual suol, al contemplar, di Vener Marte</l>
<l>porre il furore e quel fiero desire,</l>
<l>con cui brama veder, per ogni parte,</l>
<l>sanguinose battaglie e mortali ire,</l>
<l>tal Teseo, cui del petto il cor si parte,</l>
<l>si vede inanzi a Ippolite venire,</l>
<l>sì mutar l'odio, lei mirando in faccia,</l>
<l>che di piacerle sol, par che gli piaccia.</l>
</lg>
<lg><l>Non si sapea da tal vista levare,</l>
<l>né se ne seria tolto, a mio giudicio,</l>
<l>senonché troppo gran scorno gli pare,</l>
<l>dare ivi de la fiamma interna indicio,</l>
<l>si parte dunque, ma gli par lasciare</l>
<l>l'anima e il core, onde n'ha gran supplicio,</l>
<l>e nel partir, mille volte rivolse</l>
<l>gli occhi in colei che libertà gli tolse.</l>
</lg>
<lg><l>A l'arrivar di Teseo, Ercol dispose</l>
<l>tutte le squadre sue, per la battaglia;</l>
<l>Menalippe il medesmo fe' e propose</l>
<l>che la sua gente sì i nemici assaglia,</l>
<l>che del valor, che 'n lei molto il ciel pose,</l>
<l>dia segno a quei di Tebe e di Tessaglia</l>
<l>tal, ch'ognuno di lor resti pentito</l>
<l>di tanto aver contra le donne ardito.</l>
</lg>
<lg><l>Ordinaro le torme ambi a la guisa,</l>
<l>ch'erano state l'altro giorno in guerra;</l>
<l>in Menalippe gli occhi Ercole affisa</l>
<l>e contra lei mortai colpi disserra;</l>
<l>la donna, che d'ucciderlo divisa,</l>
<l>il colpo fugge, poi per trarlo a terra,</l>
<l>gli tira verso il capo sì gran botta</l>
<l>che restar ne potea una incude rotta.</l>
</lg>
<lg><l>E sovra qualunque altro fusse sceso</l>
<l>il colpo fiero, esser poteva spento,</l>
<l>ma dal cuoio leonino ei fu difeso</l>
<l>come se fusse ita la botta al vento</l>
<l>che, poscia che da lui fu il leon preso</l>
<l>ch'a Micene e a Nemea ponea spavento,</l>
<l>e la pelle gli trasse e in lei s'involse,</l>
<l>il modo di ferirlo ad ognun tolse.</l>
</lg>
<lg><l>Menalippe, che il ferro tornar mira</l>
<l>non sanguinoso, ma lucido e netto,</l>
<l>fu stupefatta;Ercole, acceso d'ira,</l>
<l>il tronco le girò verso l'elmetto,</l>
<l>scorge ella il tempo e alquanto si ritira,</l>
<l>poi gli spinge un gran colpo verso il petto,</l>
<l>con tal fierezza e con sì gran valore,</l>
<l>che si pensò fendergli a mezzo il core.</l>
</lg>
<lg><l>Alcide al colpo il tronco oppose e vano</l>
<l>scendere il fece e gli menò a la fronte,</l>
<l>a due man, colpo così orrendo e strano,</l>
<l>che parve che le desse in capo un monte,</l>
<l>fu per caderle la secur di mano,</l>
<l>ma sì le forze ebbe al bisogno pronte,</l>
<l>che la ritenne e si fece più accorta</l>
<l>al parar colpi, per non esser morta.</l>
</lg>
<lg><l>Ma, mentre che costor sono a tenzone,</l>
<l>e Febe in pugna, con Arnemidoro,</l>
<l>Celeno con Ircetto e con Emone</l>
<l>la bella Aella da le chiome d'oro,</l>
<l>stanno in guerra ugualmente al paragone,</l>
<l>Termessa e Armano e fan non men di loro</l>
<l>in altra parte, il fier Foco e Filippe,</l>
<l>il forte Ormito e la feroce Adippe.</l>
</lg>
<lg><l>Seguono i capitan loro i soldati</l>
<l>e si acciuffano tutti arditamente,</l>
<l>sono i greci talor gli scompigliati,</l>
<l>talor va in fuga l'Amazonia gente,</l>
<l>quelli talor si veggono ritirati</l>
<l>talora questi e così parimente</l>
<l>la pugna va, mentre tamburi e trombe</l>
<l>fan, che par ch'al lor suono, il ciel ribombe.</l>
</lg>
<lg><l>Ippolite con Teseo, in altra parte,</l>
<l>adopran l'arme negghitosamente,</l>
<l>ch'ove questi solea parere un Marte,</l>
<l>or, men d'ognuno è a guerreggiare ardente,</l>
<l>non vuol quella adoprar contra lui l'arte,</l>
<l>né mostrarsi, qual pria, forte e possente,</l>
<l>onde, se ben guerra ambi costor fanno,</l>
<l>non vien da alcun di lor colpo da danno.</l>
</lg>
<lg><l>Chi veduto ha talor due alan co' morsi</l>
<l>scherzar come facesser guerra insieme</l>
<l>che, se si mordon bene il petto e i dorsi,</l>
<l>nondimen, l'altro l'un non stringe, o preme,</l>
<l>ma ambidui, con piacevoli concorsi,</l>
<l>si assaglion sì che questo, quel non teme,</l>
<l>pensi che tali fusser costor due,</l>
<l>poiché tocchi d'amor questa e quel fue.</l>
</lg>
<lg><l>La bella donna chiese riposo anco,</l>
<l>come il dì inanzi al suo amante diletto;</l>
<l>egli, fingendo esser, com'ella stanco,</l>
<l>non le ne volse far niego, o disdetto;</l>
<l>dal vago viso suo vermiglio e bianco,</l>
<l>ella alzò la visera de l'elmetto;</l>
<l>Teseo il medesmo fece e quella faccia</l>
<l>le mostrò, che le par, che la disfaccia.</l>
</lg>
<lg><l>Si diedero a mirare ambi i lor lumi,</l>
<l>onde vedeano uscir faville accese,</l>
<l>e l'un dir parea a l'altro: – A che consumi</l>
<l>chi de la tua beltà tanto s'accese?</l>
<l>Perché non muti omai legge, o costumi,</l>
<l>e se la destra tua dianzi m'offese,</l>
<l>perché pace or da chi t'ama non cerchi,</l>
<l>perché il suo amore or col tuo amor non merchi? –</l>
</lg>
<lg><l>E, beendo ambiduo il foco vivace,</l>
<l>co gli occhi lor, che da loro occhi uscia,</l>
<l>aver lor parea in core una fornace</l>
<l>ardente, cui pari non fu mai pria;</l>
<l>Teseo de la guerriera sua più audace,</l>
<l>e che foco maggior forse sentia,</l>
<l>non poté più soffrire e gli occhi fisse</l>
<l>ne la faccia a la donna e così disse:</l>
</lg>
<lg><l> – Non so più a che tornar far guerra vosco,</l>
<l>dolce guerriera mia, poiché questi occhi,</l>
<l>occhi da serenare ogni cor fosco,</l>
<l>in guisa mi han gli spirti interni tocchi,</l>
<l>che vostro prigionero i' mi conosco,</l>
<l>senza ch'opriate più lance, né stocchi,</l>
<l>io mi vi rendo e 'n vostra man mi pongo</l>
<l>e di sempre servirvi i' mi dispongo.</l>
</lg>
<lg><l>E però, se vi par ch'io ne sia degno</l>
<l>e che il desio col qual vi onoro ed amo,</l>
<l>merti che di merce mi diate segno,</l>
<l>non più guerra da voi, ma merce chiamo,</l>
<l>ma, se di ciò forse vi paio indegno,</l>
<l>e 'n van d'essere amato da voi bramo,</l>
<l>piacciavi farmi qui i miei dì finire,</l>
<l>sì che mirando voi possa morire. –</l>
</lg>
<lg><l>La bella donna, a questa ultima voce,</l>
<l>non poté non mandar del petto fora</l>
<l>un gran sospiro e disse: – Sì feroce</l>
<l>non son ch'io voglia che il signor mio mora,</l>
<l>non men fuoco amoroso il mio cuor cuoce,</l>
<l>che cuoca il vostro, né men m'inamora</l>
<l>la vostra incomparabile beltate,</l>
<l>che la mia voi, la qual tanto apprezzate.</l>
</lg>
<lg><l>Onde morte non pur non son per darvi,</l>
<l>ma vi voglio mai sempre esser soggetta,</l>
<l>e con fede sì intiera sempre amarvi,</l>
<l>ché non fu in donna mai la più perfetta,</l>
<l>e però, signor mio, poscia che parvi,</l>
<l>che fede e amor, fine a la guerra metta,</l>
<l>son conformi le vostre a le mie voglie,</l>
<l>purché vi piaccia prendermi per moglie! –</l>
</lg>
<lg><l>Non udì mai dannato che tagliente</l>
<l>secur si veda aver su le cervici</l>
<l>con così grata e così lieta mente,</l>
<l>voce d'uomo che il tolga da supplici,</l>
<l>né pace udì città sì allegramente</l>
<l>ch'abbia intorno l'assedio de i nemici,</l>
<l>come Teseo udì lieto le parole</l>
<l>de la donna che sola egli ama e cole.</l>
</lg>
<lg><l>Onde il felice e fortunato amante</l>
<l>ad abbracciar la bella donna corse;</l>
<l>ella l'accolse con lieto sembiante</l>
<l>e non sapea da l'abbracciarlo torse;</l>
<l>le squadre che gli avean veduti inante,</l>
<l>sì caldi ne la guerra, furo in forse,</l>
<l>ed elle a pena a sé creder potero</l>
<l>che fusse ver quel che vedean nel vero.</l>
</lg>
<lg><l>E ne rimaser tutte sì stordite</l>
<l>che la pugna cessò per maraviglia;</l>
<l>Ippolite a le donne ch'avea unite</l>
<l>sotto sé, si voltò con liete ciglia</l>
<l>e disse: – Poiché sete meco uscite,</l>
<l>voglio che tutte a quello, a che s'appiglia</l>
<l>la duce vostra, liete vi appigliate,</l>
<l>e 'n amor con costor, l'ira cangiate! –</l>
</lg>
<lg><l>Fu vista allor la bella dea di Gnido,</l>
<l>spirar molle desire entro a quei cori,</l>
<l>ch'esser solean d'ira e d'asprezza nido,</l>
<l>e avere in odio gli amorosi ardori,</l>
<l>e con la face intorno andar Cupido,</l>
<l>accompagnato da fratei minori,</l>
<l>e de le donne accender tutti quelli</l>
<l>che nemici eran lor dianzi e rubelli.</l>
</lg>
<lg><l>Ond'il parlar d'Ippolite efficace</l>
<l>lor persuase di pigliar marito,</l>
<l>Teseo, tra loro e suoi, fece far pace,</l>
<l>sì che il connubio allor fu stabilito;</l>
<l>ma a Ippolite, ciò fatto e a Teseo piace</l>
<l>andare a le altre e far lor tale invito</l>
<l>che le dispongan di voler partirsi,</l>
<l>da la ria usanza e a gli altri greci unirsi.</l>
</lg>
<lg><l>Ma visto Menalippe, che veniva</l>
<l>Ippolite congiunta col nemico</l>
<l>e che con lei la squadra ostile arriva</l>
<l>disse: – A che indarno (lassa) mi affatico,</l>
<l>se la sua tradigion mi mostra viva</l>
<l>Ippolite, lasciato l'uso antico</l>
<l>e vien, con gli osti miei, confederata,</l>
<l>per darmi presa ad Ercole e legata?</l>
</lg>
<lg><l>Come quando tempesta acerba assale</l>
<l>in mezzo il mar un travagliato legno,</l>
<l>né contra l'onde irate forza vale,</l>
<l>né ch'arte il buon nocchiero usi, o l'ingegno,</l>
<l>la turba che inanzi ha l'estremo male,</l>
<l>e crescer vede al mar via più lo sdegno,</l>
<l>fuor de la nave, ne l'onde si getta</l>
<l>e il fin de la procella non aspetta! –</l>
</lg>
<lg><l>Così, ciò detto, si spiccò da Alcide</l>
<l>Menalippe gridando e a sciolto corso,</l>
<l>fuggì là ove più atto il camin vide,</l>
<l>non sperando poter più aver soccorso;</l>
<l>Ercol sì tosto che di ciò s'avide,</l>
<l>drieto va, prende al corsiero il morso</l>
<l>e il ferma e col gran tronco l'è a la fronte</l>
<l>e: – Ti uccido – le dice – se non smonte!</l>
</lg>
<lg><l>Scende la donna e prigionera resta</l>
<l>di chi pensava ella prigione avere;</l>
<l>né l'esser vinta tanto la molesta</l>
<l>quanto che non si sa persuadere,</l>
<l>per qual cagion lasciata abbia l'inchiesta</l>
<l>Ippolite e tradite abbia le schiere,</l>
<l>con così espressa e manifesta frode;</l>
<l>questo sol la consuma e sol la rode.</l>
</lg>
<lg><l>L'altre, vista fuggir la lor reina,</l>
<l>s'erano tutte, in schiera, in fuga messe,</l>
<l>come veggiam talor su la marina,</l>
<l>de l'augelle fuggir le turbe spesse,</l>
<l>se sol per far di lor cruda rapina,</l>
<l>lor dà l'aquila dentro e a una s'appresse,</l>
<l>onde il campo de i greci, ben provisto,</l>
<l>fe' de le lor nemiche altiero acquisto.</l>
</lg>
<lg><l>Intanto arrivò Ippolite e fu vista</l>
<l>con occhio torto da le donne tutte</l>
<l>e traditrice;Menalippe trista</l>
<l>la chiamò, poiché l'altre avea distrutte</l>
<l>per essersi con Teseo in guerra mista,</l>
<l>e per aver con lei l'altre sedutte</l>
<l>e che 'n breve, vedere ella sperava</l>
<l>vendetta, d'opra sì malvagia e prava.</l>
</lg>
<lg><l>Ippolite tentò ogni via, ogni modo,</l>
<l>per persuadere a la reina irata,</l>
<l>che fatto non avea inganno, né frodo,</l>
<l>né a lei, né a chi l'avea a torto incolpata,</l>
<l>ma che, per legge, e per ma al nodo,</l>
<l>la meretricia vita avea lasciata,</l>
<l>e che a lei venuta era, per mostrare</l>
<l>che quel medesmo tutte aveano a fare.</l>
</lg>
<lg><l>Qual si vede talor tigre, o pantiera,</l>
<l>rinchiusa dentro a una ferrata gabbia,</l>
<l>venir, s'altri l'attizza, tanto fiera,</l>
<l>che freme e rugge con schiumose labbia,</l>
<l>tal Menalippe e tutta quella schiera,</l>
<l>ch'era ivi presa, a le parole arrabbia</l>
<l>d'Ippolite e vorrian tutte potere,</l>
<l>per trarle il core, averla in lor potere.</l>
</lg>
<lg><l>Teseo tentò che volgessero il core</l>
<l>le donne tutte a le amorose imprese</l>
<l>e rubelle non fusser sì d'amore</l>
<l>che si pensasser da coloro offese,</l>
<l>i quali lor darian l'anima e il core,</l>
<l>quantunque fusser di stranier paese</l>
<l>e ciò facendo troveriano amici</l>
<l>tutti quei ch'elle avean per lor nemici.</l>
</lg>
<lg><l>Ma tutto invano fu, ch'elle più tosto</l>
<l>andar voleano a dolorosa morte,</l>
<l>che levarsi dal lor primo proposto,</l>
<l>sia lor, quant'esser vuol, dura la sorte;</l>
<l>Ercol, veduto il lor volere opposto</l>
<l>ad Ippolite, fe' d'animo forte</l>
<l>che non curò con preghi di piegarle,</l>
<l>né per forza, dal lor voler ritrarle.</l>
</lg>
<lg><l>Ma ben giurar le fe' che, a l'avenire,</l>
<l>più non seriano ad uomo alcuno infeste,</l>
<l>ma che temprerian sì gli sdegni e l'ire,</l>
<l>ch'a gli uomini le fer tanto moleste</l>
<l>che sicuro, tra lor, potrebbe gire</l>
<l>chi, per mare tranquillo, o per tempeste,</l>
<l>arrivasse a'lor lidi;esse giuraro,</l>
<l>ma il giuramento poi non osservaro.</l>
</lg>
<lg><l>Tolse Ercol poscia a Menalippe il cinto,</l>
<l>per lo quale era a la tenzon venuto,</l>
<l>e, contento di aver le donne vinto,</l>
<l>il regno lasciò lor, ch'era perduto;</l>
<l>molto gli dolse ch'Ida fusse estinto,</l>
<l>ma, poiché la vendetta avea veduto</l>
<l>per la morte d'Arteme e d'altre tante</l>
<l>morte, lui morto e ch'eran morte inante.</l>
</lg>
<lg><l>Restò in parte contento e il pensier volse</l>
<l>a gire a nave e a Tebe far ritorno,</l>
<l>e quelle robbe a Temisira tolse</l>
<l>ch'al lor viaggio necessarie forno;</l>
<l>tutta la gente sua poscia raccolse</l>
<l>ed al primo apparir del novo giorno,</l>
<l>sentendo a poppa dolce aura soffiare,</l>
<l>spiegò le vele e il mar si die a solcare.</l>
</lg>
<lg><l>A pena Ercole avea sciolte le vele</l>
<l>per voler ritornare a la sua terra,</l>
<l>ché Giunon, come sempre a lui crudele,</l>
<l>da l'odio spinta che ne l'alma serra,</l>
<l>seco cominciò a dir: – Ve' a che querele</l>
<l>l'ambascia mi sprona or che il cor m'afferra,</l>
<l>ve' come sempre son vane le voglie</l>
<l>di chi è a Giove sorella e a Giove moglie?</l>
</lg>
<lg><l>Ercol vint'ha qui l'Amazonie donne,</l>
<l>come se fusser state agnelle, o zebe</l>
<l>e d'alto valor pure eran colonne,</l>
<l>e se ne va vittorioso a Tebe,</l>
<l>ed io piagato il cor, come prima bonne,</l>
<l>come s'una dea fussi de la plebe,</l>
<l>ma, prima ch'egli in Grecia giunga, i' voglio</l>
<l>fargli sentir com'a ragion mi doglio.</l>
</lg>
<lg><l>Ma perché ciò da me fare i' non posso,</l>
<l>mi bisogna tentar novo consiglio</l>
<l>e far che da Nettun sia il mar sì scosso,</l>
<l>contra questo di Giove odioso figlio,</l>
<l>che indarno si pentisca essersi mosso;</l>
<l>dal lito, poiché fia intanto periglio,</l>
<l>vedrò se Giove, iniquo a la mogliera,</l>
<l>porà far che ne l'onde egli non pera.</l>
</lg>
<lg><l>Poi ch'ebbe così detto, fe' frenare</l>
<l>gli augelli suoi e scese da le stelle</l>
<l>ed al fratel Nettuno andò nel mare,</l>
<l>per far contra Ercol mover le procelle;</l>
<l>sentiron l'onde la deità entrare,</l>
<l>de la moglie di Giove e lievi e snelle,</l>
<l>tosto che vider la sua gran presenza,</l>
<l>la inchinaro con somma riverenza.</l>
</lg>
<lg><l>Poi tutte, come un monte, si curvaro,</l>
<l>e fatte cave, dieronle ampia via,</l>
<l>per la qual lievi i suoi augelli andaro,</l>
<l>come per l'aria andare ella solia;</l>
<l>ne il volto i vaghi augei prima fermaro,</l>
<l>che giunti furo ove la dea gli invia,</l>
<l>acciò ch'ella potesse, a suo grand'agio,</l>
<l>scendere, ove Nettuno avea il palagio.</l>
</lg>
<lg><l>Era ne l'ora che, col lume ardente,</l>
<l>manda i raggi più caldi in terra il sole</l>
<l>e paion l'erbe, per lo caldo, spente,</l>
<l>e i gigli e gli amaranti e le viole;</l>
<l>onde i campi lasciati avea la gente,</l>
<l>che su la terra affaticar si suole,</l>
<l>e se ne stavan ne le salse linfe,</l>
<l>lunge dal sole le marine ninfe.</l>
</lg>
<lg><l>Giunon ne vide alcune che con l'urne</l>
<l>che empivano, facean l'onde scemare;</l>
<l>altre, ch'onde versando, con l'eburne</l>
<l>mani, crescer facean l'acque nel mare,</l>
<l>videne alcune che, da le diurne</l>
<l>fatiche lasse, davansi a cantare,</l>
<l>e co' suoi dolci e ben grati concenti,</l>
<l>quetavan l'acque e togliean l'ira a i venti.</l>
</lg>
<lg><l>Altre co' lor Tritoni in care danze,</l>
<l>nude le braccia e nude le mammelle,</l>
<l>empivan di timori e di speranze</l>
<l>gli dei, ch'entrati in ballo eran con elle,</l>
<l>ma, perché il lor desio via più s'avanze,</l>
<l>accendean tuttavia nove facelle,</l>
<l>co' vivi sguardi, ne gli accesi cori,</l>
<l>né lor giovava esser tra freddi umori.</l>
</lg>
<lg><l>Videne alcuno desiar le labbia</l>
<l>di quella che gli avea piagato il core,</l>
<l>alcuno per l'ardor pieno di rabbia,</l>
<l>aver Venere in odio e 'n odio amore,</l>
<l>alcun dolente, assiso ne la sabbia,</l>
<l>narrare a la sua ninfa il suo dolore,</l>
<l>altri il viso mirar chiaro e sereno,</l>
<l>di chi l'ardeva e averle il capo in seno.</l>
</lg>
<lg><l>Videne altre lavarsi il petto e il viso,</l>
<l>quel di neve parea, questo di rose,</l>
<l>rose, che fusser colte in paradiso,</l>
<l>neve, in cui raggio il sol giamai non pose,</l>
<l>con lo sguardo altre, alcune altre col riso,</l>
<l>mostrarsi così vaghe ed amorose</l>
<l>che vide Giove, insin nel sommo cielo,</l>
<l>per alcuna arder d'amoroso zelo.</l>
</lg>
<lg><l>Onde non fu nel mar senza sospetto,</l>
<l>veggendol vagheggiare or questa, or quella,</l>
<l>d'una il viso lodar, de l'altra il petto,</l>
<l>altra dal capo a i pié parergli bella,</l>
<l>temette seco, che non fusse astretto</l>
<l>d'amor, come da l'odio era stata ella,</l>
<l>lasciar il cielo e scendersi ne l'acque,</l>
<l>per godersi colei che più gli piacque.</l>
</lg>
<lg><l>Ella gelosa, vide in gelosia</l>
<l>nesse nel mar per suo marito e trista,</l>
<l>cercava, consolandola, Talia</l>
<l>di levarle il timor che la contrista;</l>
<l>parve a Giunon che questa peste ria</l>
<l>che col dolce d'amor sempre è commista,</l>
<l>in altri avesse che 'n lei sola sede,</l>
<l>e che 'n mar si violasse anco la fede.</l>
</lg>
<lg><l>Vide alcune altre andar nel mare a nuoto</l>
<l>e scherzando pigliarsi alto diletto,</l>
<l>tra cui Deiopeia andava e Doto,</l>
<l>fendendo l'onde, col candido petto,</l>
<l>inamorato de l'una era noto,</l>
<l>d'amar l'altra s'avea Zefiro eletto;</l>
<l>appresso queste vide Galatea,</l>
<l>che il caro Alcide suo per man tenea.</l>
</lg>
<lg><l>Cimodocea si stava in altra parte,</l>
<l>e Drimo ed Xanto e la lasciva Spio,</l>
<l>e Cidippe con Glauco ivi in disparte,</l>
<l>e con Opi Saron, Nereo con Clio,</l>
<l>e Climene e Aretusa con molta arte,</l>
<l>con Efirea tesseano al lor gran Dio</l>
<l>ricche corone e preciose veste,</l>
<l>di coralli, di perle e d'or contese.</l>
</lg>
<lg><l>Vide foce al passar, cete e balene,</l>
<l>come isole, per l'onde a nuoto andare,</l>
<l>e vide in bella schiera le sirene,</l>
<l>a danno de' mortai, liete cantare;</l>
<l>avean visi di donne e ventre e schiene,</l>
<l>pesce era tutto quel che non appare,</l>
<l>veniano di Sicilia insieme allora,</l>
<l>al luoco, ove Nettun nel mar s'onora.</l>
</lg>
<lg><l>Tra il mar Cretense ed il Carpazio siede</l>
<l>Nisira che da Coo Nettun divise,</l>
<l>quando al gigante Polibote diede,</l>
<l>più che mai fiero, il colpo onde l'uccise,</l>
<l>onde tal anco l'isola si vede,</l>
<l>che pare un sasso e quindi, in tante guise,</l>
<l>si scorge e 'n tanti seni il mar partire,</l>
<l>ch'indi si può per ogni parte gire.</l>
</lg>
<lg><l>Qui sorgeva superba una spelonca,</l>
<l>che di cavata pumice era tutta,</l>
<l>che, come un nichio di marina conca,</l>
<l>con mirabile ingegno era construtta;</l>
<l>Foco, con coda da un gran pesce tronca,</l>
<l>la tenea netta da ogni cosa brutta,</l>
<l>il muro era di lucido cristallo,</l>
<l>il tetto e il pavimento di corallo.</l>
</lg>
<lg><l>Quivi sedea Nettun col gran tridente,</l>
<l>come chi imperioso un popol regge,</l>
<l>s'un seggio di smeraldo e a la sua gente,</l>
<l>ch'ivi era accolta, dava ordine e legge,</l>
<l>Proteo gli stava a' piedi riverente,</l>
<l>dandogli il conto de l'umide gregge,</l>
<l>molte Nereidi allor gli erano intorno</l>
<l>che di molle alga aveano il capo adorno.</l>
</lg>
<lg><l>Chi gli addattava a gli umeri la veste,</l>
<l>chi gli premea con man gli umidi crini,</l>
<l>altre erano a condurgli inanzi preste</l>
<l>i tanti cari a lui curvi delfini,</l>
<l>i tritoni, che movon le tempeste</l>
<l>e quetano anco i fier flutti marini,</l>
<l>per suo comandamento erano intenti,</l>
<l>ad accorre e mandar fiumi e torrenti.</l>
</lg>
<lg><l>Quivi piegare a' suoi pavon le penne,</l>
<l>fece Giunon, dopo un lungo camino,</l>
<l>e verso la spelonca la via tenne</l>
<l>ove Nettuno avea il maggior domino;</l>
<l>di lei di mano, in man notizia venne,</l>
<l>fino a quel ch'a la porta era vicino,</l>
<l>al qual la dimostrò con la mano uno</l>
<l>che guardian su la via tenea Nettuno.</l>
</lg>
<lg><l>Era custode de la real porta</l>
<l>del gran palagio, il fido Palemone,</l>
<l>il quale così tosto ch'ebbe scorta</l>
<l>venir su il carro suo la dea Giunone,</l>
<l>entro il palagio la novella porta,</l>
<l>al suo signore;egli il tridente pone,</l>
<l>scende dal seggio e verso lei s'invia,</l>
<l>e la va accor nel mezzo de la via.</l>
</lg>
<lg><l>Né si potea senon maravigliare</l>
<l>che dal ciel fusse scesa al suo paese,</l>
<l>Giunone, a lei visto il fratello andare,</l>
<l>del carro suo, di subito, discese,</l>
<l>e, con fraterno amor, l'andò abbracciare;</l>
<l>l'accolse egli, di lei non men cortese</l>
<l>e ambo, per man giunti, a paro, a paro</l>
<l>ne la spelonca adorna insieme entraro.</l>
</lg>
<lg><l>Poi ch'ambi assisi furo in real sede,</l>
<l>Nettuno, con pacevole favella,</l>
<l>con lieto viso, la cagion le chiede,</l>
<l>perché dal cielo a lui sia venut'ella:</l>
<l>Giunon, che sì benigno il fratel vede,</l>
<l>spera rimedio a la sua doglia fella,</l>
<l>e tutta lieta, verso lui si volse</l>
<l>e la sua lingua in tai parole sciolse:</l>
</lg>
<lg><l> – Il gran torto, Nettun, che mi fa Giove,</l>
<l>col non tenermi fede ed oltraggiarme</l>
<l>a venire al tuo regno ora mi move,</l>
<l>pensandomi che pur tu debba aitarme,</l>
<l>sì che s'aita aver non posso altrove,</l>
<l>in questo almeno i' possa consolarme,</l>
<l>che se il marito me, per altra, sprezza,</l>
<l>il mio caro fratel non mi disprezza.</l>
</lg>
<lg><l>So che tu sai che parturì Alcumena</l>
<l>di Giove un figlio, allor che con lei stette</l>
<l>tre notti insieme e me lasciò in gran pena,</l>
<l>come una fussi de le più neglette;</l>
<l>Nettun, mi ha ciò di tanto sdegno piena,</l>
<l>che farne tentato ho mille vendette,</l>
<l>ma mi s'è Giove in modo sempre opposto</l>
<l>che 'n nulla è gito ciò ch'i' mi ho proposto.</l>
</lg>
<lg><l>Tentato ho varie vie perché il bastardo</l>
<l>de l'adultera nato se ne muoia,</l>
<l>ma Giove fatto l'ha tanto gagliardo</l>
<l>che vince ogni periglio e tiemmi in noia;</l>
<l>onde perciò di sdegno sì fiero ardo,</l>
<l>il veder costui vivo sì m'annoia,</l>
<l>che credo che torrei non esser dea</l>
<l>e veder lui condutto a morte rea.</l>
</lg>
<lg><l>Questo sol, questo a te mi fa venire,</l>
<l>pensando pur che per esserti quella,</l>
<l>ch'io son, spiacer ti debba il mio languire</l>
<l>e l'immenso dolor che mi flagella,</l>
<l>e che però non voglia consentire</l>
<l>il disnor de la tua cara sorella,</l>
<l>ma usar la forza tua contra costui,</l>
<l>sì ch'io sia allegra e vegga estinto lui.</l>
</lg>
<lg><l>Però navicando or, fratel, l'Eusino</l>
<l>questi, onde piena son di tal cordoglio,</l>
<l>pria ch'ei n'esca, mi son messa in camino,</l>
<l>per veder, s'a te son quella, ch'io soglio;</l>
<l>avendo tu del mar dunque il domino,</l>
<l>spingi la nave sua, prego ad un scoglio,</l>
<l>sì che si spezzi e rimanga al pesce esca,</l>
<l>prima che del tuo regno egli fuor esca.</l>
</lg>
<lg><l>Overo movi sì crudel tempesta</l>
<l>che sia il nemico mio per te sommerso,</l>
<l>questa grazia, fratel mio caro, questa</l>
<l>grazia ti cheggio, contra esto perverso,</l>
<l>che se adempi ora tu la mia richiesta,</l>
<l>non mi dorrà che mi sia Giove averso,</l>
<l>fallo dunque, fratel, trammi di guai</l>
<l>e fammi lieta quant'io fussi mai! –</l>
</lg>
<lg><l>Qui Giunon tacque e con benigno ciglio</l>
<l>voltato verso lei disse Nettuno:</l>
<l> – Sorella mia, s'Ercol di Giove è figlio,</l>
<l>come esser gli poss'io così importuno,</l>
<l>che per lui metta il mar tutto in scompiglio,</l>
<l>sì che il furor, che contra gli osti aduno,</l>
<l>colga, perché questo nipote mio,</l>
<l>in cui tanta è virtù, giunga a fin rio?</l>
</lg>
<lg><l>Ciò far non debbo e non ti ha Ercole offeso,</l>
<l>Giunon, se ben quel che mirar dei, mire;</l>
<l>Giove, d'amor per Alcumena acceso,</l>
<l>con lei sfogare ha cerco il suo desire</l>
<l>e per tre notti, si ha diletto preso</l>
<l>con la donna, ond'aveva agro martire,</l>
<l>di tal congiungimento il figlio è nato,</l>
<l>contra il qual hai tu ogni pensier voltato.</l>
</lg>
<lg><l>Tutto è vero, Giunon, quel che m'hai detto,</l>
<l>ma che ragione hai contra Alcide in questo?</l>
<l>Ha egli forse il tuo marito alletto</l>
<l>ad amar lei? Che a caso sì funesto</l>
<l>condurre il debba? Certo i' ti prometto</l>
<l>che mi è di tanta noia e sì molesto</l>
<l>il vederti sommersa in questa voglia</l>
<l>ch'uopo è, ch'io me n'attristi e me ne doglia.</l>
</lg>
<lg><l>Se di sfogarti pur fusse alcun loco,</l>
<l>ti devresti sfogar contra la donna,</l>
<l>ond'ebbe il tuo marito il vivo foco,</l>
<l>per la molta beltà, ch'in lei s'indonna,</l>
<l>ma non hai (per ver dir) molto né poco</l>
<l>di colei, d'onestà ferma colonna, </l>
<l>da dolerti anco perché certo sai</l>
<l>ch'ella al marito tuo non si die mai.</l>
</lg>
<lg><l>Ma ch'egli, come quei, che il tutto puote,</l>
<l>per goderne si fece Anfitrione,</l>
<l>e andò a lei, con simulate note,</l>
<l>cosa che gran pietà nel cor mi pone,</l>
<l>sì che se quel che dei notar, ben note,</l>
<l>e lasci questa cieca passione,</l>
<l>vedrai che il figlio ed ella non han colpa</l>
<l>in quel, di che il furor tuo ora gli incolpa.</l>
</lg>
<lg><l>Ti potresti doler di Giove forse,</l>
<l>che te lasciò per gire a goder lei,</l>
<l>ma s'egli bene a far quello trascorse,</l>
<l>neanche, sorella mia, doler ten dei</l>
<l>a tutti noi questa libertà porse</l>
<l>natura e s'egli, re de gli altri dei,</l>
<l>con lei compì le sue focose voglie,</l>
<l>non è però, che tu non gli sia moglie. –</l>
</lg>
<lg><l>E reina del cielo: – Non riceve</l>
<l>moglie, Giunon, disnor se ben sì giace,</l>
<l>talor, con altra, il suo marito e deve</l>
<l>portarsi ciò, donna gentile, in pace,</l>
<l>ché se bene è ragion che l'uom s'aggreve</l>
<l>se la sua moglie alcun di sé compiace,</l>
<l>per l'adultera sobole che viene</l>
<l>come sua a lui, ciò a moglie non conviene.</l>
</lg>
<lg><l>Sì che a voglie miglior piega la mente,</l>
<l>sorella e lascia questi pensieri egri</l>
<l>e non voler mostrarti sì inclemente</l>
<l>che paia ch'esca da gli spirti negri,</l>
<l>e, se la tua bontà al mio dir consente,</l>
<l>i giorni tuoi seranno allegri</l>
<l>e a questo modo darai chiaro segno</l>
<l>che più può in te ragion, ch'ira o disdegno. –</l>
</lg>
<lg><l>Qual'orsa in rabbia viene ed in furore,</l>
<l>se con stimulo acuto altri la preme,</l>
<l>talor Giunon, tocca da gran dolore,</l>
<l>volta verso Nettun, sdegnosa freme,</l>
<l>dicendo: – Tu ancor vuoi porger favore</l>
<l>a questo rio che il mio poter non teme,</l>
<l>perch'egli in onor cresca e cresca in pregio,</l>
<l>con mio disnore e con mio gran dispregio? –</l>
</lg>
<lg><l>Ma vinta anco Giunon perciò non fia,</l>
<l>vinta non fia Giunon, perché mostrarme</l>
<l>tale i' mi vo' tentando un'altra via,</l>
<l>che poco valer agli ingegno, od arme,</l>
<l>condurò a fin questa vendetta mia,</l>
<l>senza ch'ad alcun venga ora a obligarme,</l>
<l>così partissi irata e il carro ascese</l>
<l>e appresso le Ciane Ercole attese.</l>
</lg>
<lg><l>Tenea Nettun del mar le strade piane</l>
<l>sì che l'onde securo Ercol correa;</l>
<l>per accorlo al passar de le Ciane,</l>
<l>la sua immortal nemica l'attendea,</l>
<l>ma fe' le voglie sue Pallade vane;</l>
<l>Pallade, ch'al fratel l'animo avea</l>
<l>che, con l'asta, tra l'isole si mise</l>
<l>e le tenne, al passar d'Ercol, divise.</l>
</lg>
<lg><l>Come veggiamo far nocchiero accorto</l>
<l>che dal turbato mar tolga la nave,</l>
<l>per ritirarsi in qualche sicur porto</l>
<l>ed uscir fuor de la tempesta grave,</l>
<l>se, mentre che di entrar la strada ha scorto,</l>
<l>Trabe vicina, o vero altra cosa ave,</l>
<l>ond'urto tema, la respinge e scaccia,</l>
<l>e di scorrer nel porto egli s'avaccia.</l>
</lg>
<lg><l>Tal Pallade percuote or questa, or quella</l>
<l>e le fa (lor malgrado) andar da lunge,</l>
<l>tal che il buono Ercole, aiutandolo ella</l>
<l>al Bosfor passa ed indi poscia giunge</l>
<l>ne la larga Propontide e indi snella</l>
<l>al mar che l'Asia e l'Europa disgiunge;</l>
<l>andò l'armata e ne l'Egeo pervenne</l>
<l>e 'n Aulide, l'Eubea radendo, venne.</l>
</lg>
<lg><l>Scende Ercole giunto ivi e a Tebe corre,</l>
<l>accompagnato da la nobil gente;</l>
<l>lieta Alcumena va il figlio ad accorre,</l>
<l>ed ha seco ogni amico, ogni parente,</l>
<l>la madre non si sa dal figlio sciorre,</l>
<l>tanta allegrezza l'occupa la mente,</l>
<l>dà a pena luoco a gli altri d'appressarsi,</l>
<l>e di poter con Ercole allegrarsi.</l>
</lg>
<lg><l>Da Tebe poscia ad Argo egli s'estese</l>
<l>ed a trovare andò l'empio tiranno,</l>
<l>egli, dapoi che la vittoria intese,</l>
<l>pien d'invidia rimase e pien d'affanno,</l>
<l>poi, con sdegnosa mano, il balteo prese,</l>
<l>come i malvagi e scelerati fanno</l>
<l>che fingon non conoscer l'opre rare,</l>
<l>perché astretti non siano altri a lodare.</l>
</lg>
<lg><l>Si sparse d'Ercol l'onorato nome</l>
<l>per l'Asia in ogni terra, in ogni lido,</l>
<l>là onde non sapendo i lidi come</l>
<l>scacciare un serpe, ch'ivi aveva il nido,</l>
<l>e lor colmava di dogliose some,</l>
<l>tal che n'andava insino al cielo il grido,</l>
<l>chieser soccorso ad Ercole: ei cortese,</l>
<l>quel fe' ch'io vi farò diman palese.</l></lg></div1>

<div1><head>XVI</head>

<lg><l>Non so signor, mentre tra il caldo e il gelo,</l>
<l>si trova in questa vita uomo mortale,</l>
<l>come possa fuggire ira del cielo,</l>
<l>poi ch'opporlesi uman valor non vale,</l>
<l>che se mai spirto involto in fragil velo,</l>
<l>a gli dei quasi per virtute uguale,</l>
<l>meritò questo privilegio avere,</l>
<l>più d'ognuno Ercole il devea ottenere.</l>
</lg>
<lg><l>E nondimen non poté mai fuggire,</l>
<l>mentre egli visse tra la mortal gente,</l>
<l>lo sdegno di Giunon, le crudeli ire,</l>
<l>ch'ella sempre gli fu via più inclemente</l>
<l>che ancor che nol potesse far morire</l>
<l>che non fu il nume suo tanto possente,</l>
<l>non cessò però mai notte, né giorno,</l>
<l>di fargli danno, a suo potere e scorno.</l>
</lg>
<lg><l>Né a empir le voglie di furore accese</l>
<l>le bastò che il crudele empio tiranno</l>
<l>sempre il mandasse a perigliose imprese,</l>
<l>perché indi ingiuria ricevesse e danno;</l>
<l>ma in tutte l'opre illustri ch'a far prese,</l>
<l>per torre altrui fuor d'angoscioso affanno,</l>
<l>come chi ogni pensiero a nuocer mette,</l>
<l>al danno d'Ercol sempre intenta stette.</l>
</lg>
<lg><l>Né inanzi essendole avenuta cosa,</l>
<l>onde isfogar potesse il suo dispetto,</l>
<l>in questa c'ho a dir oggi, gloriosa</l>
<l>impresa, dar volse al disegno effetto;</l>
<l>io vi lasciai che gente dolorosa</l>
<l>(s'io mi ricordo ben quel ch'io v'ho detto)</l>
<l>per un drago che fea strage infinita,</l>
<l>in Lidia, ad Ercol chiesta aveva aita.</l>
</lg>
<lg><l>Perch'ivi in un gran lago era il serpente</l>
<l>che i campi, sì col suo mortifer fiato,</l>
<l>struggeva che parea che il foco ardente</l>
<l>gli avesse consumati in ogni lato;</l>
<l>né questo solo, ma col crudel dente</l>
<l>fea, ovunque si volgea, strazio spietato,</l>
<l>ché quante gregge e armenti appareano ivi,</l>
<l>eran tutti da lui di vita privi.</l>
</lg>
<lg><l>L'India giamai, benché di draghi abonde</l>
<l>e grandi, fuor d'ogni misura, gli abbia,</l>
<l>non ebbe ne' suoi campi, o ver ne l'onde,</l>
<l>Chelidro tal, né così pien di rabbia,</l>
<l>questo, qualora uscia de l'acque immonde</l>
<l>e si stendea su la minuta sabbia,</l>
<l>se tori vi trovava, se corsieri,</l>
<l>nel ventre tutti gli mandava intieri.</l>
</lg>
<lg><l>Né sol le fiere, ma gli uomini ancora</l>
<l>qualora il fier ne le campagne entrava,</l>
<l>struggeva sì che mai non passava ora,</l>
<l>che quella bestia venenosa e prava</l>
<l>non traesse quale uom di vita fuora;</l>
<l>poscia, tornando al lago, entro una cava,</l>
<l>si nascondea, finché bisogno gli era</l>
<l>tornar di novo a mangiar uomo, o fiera.</l>
</lg>
<lg><l>Il sangue che ruttava, facea rossa</l>
<l>l'acqua dovunque egli volgea il camino,</l>
<l>le si vedeano uscir del ventre l'ossa</l>
<l>nel nuoto, o d'animale, o d'uom meschino,</l>
<l>e nel cavato speco era una fossa</l>
<l>in cui la sera il fiero ed il mattino</l>
<l>scarcava il ventre, in cui, per ogni parte,</l>
<l>si vedeano ossa d'animali sparte.</l>
</lg>
<lg><l>Quindi la Lidia lagrimosa e mesta</l>
<l>vivea, in ambascia e 'n angoscioso pianto,</l>
<l>né sapea via trovare, ond'ella questa</l>
<l>bestia uccidesse che per ogni canto</l>
<l>strage crudel facea per la foresta;</l>
<l>ed eran pieni que' meschin di tanto</l>
<l>timor che per l'orribile paura,</l>
<l>alcun non ardia uscir fuor de le mura.</l>
</lg>
<lg><l>Perché ancor che si fusser molti e molti</l>
<l>armati contra la malvagia Lue,</l>
<l>tosto ch'a darle assalto si fur volti,</l>
<l>vano ogn'ingegno e ogni lor sforzo fue,</l>
<l>perché tanti ne fur di vita tolti</l>
<l>in uno assalto che le diero o'n due;</l>
<l>ché per non provar più sì cruda guerra,</l>
<l>se ne stavano chiusi entro la terra.</l>
</lg>
<lg><l>Non altramente suol ne la campagna</l>
<l>de' conigli lo stuol ratto fuggire,</l>
<l>se dal ciel veggon l'aquila grifagna</l>
<l>impetuosamente a lor venire</l>
<l>che, perché senza preda ella rimagna</l>
<l>ne le tane si van tosto a coprire,</l>
<l>o chiudonsi ove son più densi i dumi</l>
<l>perché quel fiero augel non gli consumi.</l>
</lg>
<lg><l>Parte adunque per l'aspro, empio veneno,</l>
<l>parte perch'eran le campagne tutte</l>
<l>abbandonate, il viver venia meno</l>
<l>a le genti che 'n casa eran ridutte,</l>
<l>però tremava a ognun l'alma nel seno</l>
<l>che fusser le persone a tal condutte</l>
<l>ch'alfine il serpe sì non gli assediasse</l>
<l>ché il vivere a ciascun di lor mancasse.</l>
</lg>
<lg><l>Onfale adunque, che reina allora</l>
<l>era di Lidia e il popol tutto insieme,</l>
<l>prima ch'ognun di lor di fame mora,</l>
<l>o gli conduca l'angue a l'ore estreme,</l>
<l>mentre si duole ognun, mentre ognun plora</l>
<l>pongono in Ercol solo ogni lor speme,</l>
<l>certi che s'egli quella impresa accetta,</l>
<l>fine al timor ed a i lor danni metta.</l>
</lg>
<lg><l>Mandaro adunque, insino a Tebe, messi</l>
<l>che ad Alcide narrassero il lor caso</l>
<l>e gli dicesser ch'erano sì oppressi</l>
<l>ch'aveano inanzi a gli occhi il loro occaso;</l>
<l>e però, che tutti umili e demessi</l>
<l>(poi ch'altro aiuto lor non è rimaso)</l>
<l>pregavanlo ad usar la sua virtute</l>
<l>al loro scampo ed a la lor salute.</l>
</lg>
<lg><l>E che gli offrian ciò che volea nel regno</l>
<l>per la merce di così nobil opra;</l>
<l>Ercole che il valor, l'arte, l'ingegno</l>
<l>non per merce, ma per giovare adopra,</l>
<l>parendogli esser quel popolo indegno</l>
<l>che così miser fin sotterra il copra,</l>
<l>disse che ratto andrebbe ad aiutargli</l>
<l>non già per premio alcun, ma per salvargli.</l>
</lg>
<lg><l>Entraro adunque al primo albore in nave,</l>
<l>per gire in Lidia al venenoso drago,</l>
<l>ma giunti là, ciascun de i messi pave,</l>
<l>né alcun si vuole approssimare al lago,</l>
<l>nel cui mezzo era, in montuose cave,</l>
<l>il serpe, sol de l'altrui morte vago;</l>
<l>ond'Ercol solo se n'andò a quell'acque</l>
<l>ove di soggiornare al mostro piacque.</l>
</lg>
<lg><l>Ma come ei senta che un ramo di Giove</l>
<l>sia questi che il viene ora ad assalire,</l>
<l>lempio Chelidro punto non si move,</l>
<l>non ch'esca ad isfogar, qual solea, l'ire;</l>
<l>Ercol, dubbioso, non sa che via trove</l>
<l>per poter farlo de la tana uscire</l>
<l>ché non gli parve in quel gran stagno entrare</l>
<l>in cui non si potea guado trovare.</l>
</lg>
<lg><l>Largo era il lago in ogni parte un miglio,</l>
<l>da un folto bosco cinto da ogni intorno;</l>
<l>d'arder le piante prese Ercol consiglio</l>
<l>pria che menasse il sole altrove il giorno;</l>
<l>die a la cote e al focil tosto di piglio</l>
<l>e accolte in uno d'alno fronde e d'orno,</l>
<l>accese il foco e al ciel le fiamme sciolte</l>
<l>giro e da i venti furo a l'onde volte.</l>
</lg>
<lg><l>Quindi l'acqua divenne sì bollente</l>
<l>in poco d'ora che soffrir non valse</l>
<l>ne lo speco l'ardor fiero il serpente,</l>
<l>l'ardor che fuor d'ogni pensier l'assalse;</l>
<l>ond'uscì de la tana immantinente</l>
<l>e su il colmo del lago a un tratto salse</l>
<l>ma, visto d'ogni intorno ardere il foco,</l>
<l>a l'uscir ritrovar non seppe loco.</l>
</lg>
<lg><l>Qual fiera presa ne la selva folta</l>
<l>mentre era intenta a ritrovar pastura,</l>
<l>se 'n piazza condutt'è da gente molta</l>
<l>per farne caccia e darle morte dura,</l>
<l>di quà, di là gli occhi infiammati volta</l>
<l>sì ch'a gli spettator mette paura</l>
<l>e rugge e freme ne la chiusa arena,</l>
<l>di sdegno, di furor, di rabbia piena.</l>
</lg>
<lg><l>Tale il drago, pien d'ira e di veneno,</l>
<l>mandava a l'aria così orribil grido</l>
<l>che fea tremare a ognuno il cor nel seno</l>
<l>e risonarne e le campagne e il lido,</l>
<l>maggior che prima i lidi tema avieno</l>
<l>perché temean che il mostro fuor del nido</l>
<l>non fusse uscito e non avesse estinto</l>
<l>il forte Alcide a l'alta impresa accinto.</l>
</lg>
<lg><l>E sì fusse indi a la città a rivolto</l>
<l>per far di tutti lor strazio crudele,</l>
<l>or mentre occupa questi il timor molto</l>
<l>mentre il serpe al ciel manda agre querele,</l>
<l>il foco cresce intorno al lago involto,</l>
<l>cagion che il mostro più s'anga e querele,</l>
<l>guizza egli e manda a la vivace fiamma</l>
<l>l'acque bollenti e più che pria le infiamma.</l>
</lg>
<lg><l>Ché da la riva al lago ritornando,</l>
<l>portavano con lor maggiore arsura</l>
<l>e quanto giva più il serpe guizzando,</l>
<l>quanto ponea più a uscir di doglia cura,</l>
<l>tanto si venia il duol più augumentando,</l>
<l>il duol che l'affligea fuor di misura</l>
<l>e facea come augello al visco preso</l>
<l>che, quanto più scoteasi, era più offeso.</l>
</lg>
<lg><l>Così cred'io che dentro a Flegetonte,</l>
<l>o ver ne l'infernali ardenti Bolge,</l>
<l>arse l'anime sian ch'a Dio fanno onte,</l>
<l>quando a le pene lor Pluton le volge,</l>
<l>il serpe ch'a la coda ave e a la fronte</l>
<l>l'incendio, in cui via più sempre s'involge,</l>
<l>fischia aspramente e fuor, per ogni banda,</l>
<l>gran copia di venen, col fischio, manda.</l>
</lg>
<lg><l>E tanto a dentro il preme l'acqua e il fogo</l>
<l>che più non guizza e non si torce punto</l>
<l>e, senza raggirarsi, o mutar luogo,</l>
<l>tra quello immenso ardor, riman defunto;</l>
<l>l'acqua (cosa mirabil) gli fu rogo,</l>
<l>mentre fu da le fiamme arso e consunto;</l>
<l>miracol fu veder bullire il lago,</l>
<l>miracol vedere ivi estinto il drago.</l>
</lg>
<lg><l>Di questa rara e gran vittoria allegro</l>
<l>il forte Alcide a la città s'invia,</l>
<l>ove il popolo tutto afflitto ed egro</l>
<l>attendea strazio crudo e morte ria</l>
<l>e dice che mandato ha a l'orco negro</l>
<l>il drago, onde ciascun temer solia,</l>
<l>onde, veduto, che il malvagio serpe</l>
<l>più per l'onde non nuota, o'n terra serpe.</l>
</lg>
<lg><l>La reina ed il popolo gli rese</l>
<l>con gratissimo cor, grazie infinite,</l>
<l>ché liberato avesse il lor paese</l>
<l>dal mostro e l'aspre lor doglie finite;</l>
<l>il sommo Giove, cui le belle imprese</l>
<l>del figliuol sempre fur care e gradite,</l>
<l>di far quest'opra eterna si propose</l>
<l>e il drago in ciel, tra ambedue l'orse, pose.</l>
</lg>
<lg><l>Ond'a doppio ne fu offesa Giunone,</l>
<l>visto tra la minore orsa e Calisto</l>
<l>che già la fe' gelosa, anco il dracone,</l>
<l>e l'uno oltraggio suo con l'altro misto,</l>
<l>né mai gli occhi voltò al settentrione,</l>
<l>ove Elice veniale e il serpe visto</l>
<l>che trappasar non si sentisse il core</l>
<l>da grave intolerabile dolore.</l>
</lg>
<lg><l>Onde Giunon piena di sdegno tale</l>
<l>per ciò fu e l'ira, in tal maniera, crebbe</l>
<l>che disse: – Vuol pur Giove che immortale</l>
<l>lo scorno sia che fine aver devrebbe,</l>
<l>ma se il mio nume e il mio valore è quale</l>
<l>la grave onta ch'io soffro il chiederebbe,</l>
<l>spero far che da ciò tal dolore abbia</l>
<l>che sen morda egli e il figlio anco le labbia! –</l>
</lg>
<lg><l>E detto questo se n'andò in disparte</l>
<l>imaginando seco il modo ond'ella</l>
<l>potesse il suo desir far sazio in parte</l>
<l>e sfogar l'ira e la sua voglia fella,</l>
<l>il pensier quinci e quindi irata parte</l>
<l>e questa cosa va cercando e quella</l>
<l>che per questa via stessa, ond'Ercol ave</l>
<l>eterno onore, ella l'affliga e aggrave.</l>
</lg>
<lg><l>E seco dice: – Poiché non pon fiere</l>
<l>a colui morte dar che vince sempre,</l>
<l>i' vo' tacitamente oggi vedere</l>
<l>ch'amor così la sua fierezza tempre,</l>
<l>ch'ove de' mostri suol vittoria avere,</l>
<l>così lascivia il viril cor gli stempre</l>
<l>ché a i lacci sia da quella donna preso,</l>
<l>che dal serpe, ond'ho l'onta, egli ha difeso.</l>
</lg>
<lg><l>Inamorato, insin ad ora, questi</l>
<l>stato non è di donna e sé s'incende</l>
<l>d'Onfale e come suole amor l'infesti;</l>
<l>veggio, insino or, ch'a lei prigion si rende,</l>
<l>veder farò qui a segni manifesti,</l>
<l>qual so vendetta far di chi m'offende</l>
<l>perché fia sì soggetto a questa donna</l>
<l>che l'indurrà a vestir feminil gonna! –</l>
</lg>
<lg><l>Mentre tra sé Giunon questo volgea,</l>
<l>Onfale pregò Alcide che volesse</l>
<l>(poiché col suo valor tanto potea)</l>
<l>liberar genti sue, ch'erano oppresse</l>
<l>nel Efeso, da gente ingiusta e rea,</l>
<l>che di viver di furto ivi s'elesse</l>
<l>e col furor, vivendo a l'altrui spese,</l>
<l>turbavan tutto quanto quel paese.</l>
</lg>
<lg><l>E disse: – Ancora ch'io vi sia legata</l>
<l>sì che non penso mai l'obligo sciorre,</l>
<l>pur, per esservi ancor via più obligata,</l>
<l>voluto i' m'ho questa libertà torre,</l>
<l>di veder che da voi sia liberata</l>
<l>la gente mia, che quella gente abborre,</l>
<l>e se ciò cheggio a voi troppo sicura</l>
<l>la vostra cortesia me n'assicura. –</l>
</lg>
<lg><l>Ercol, che fu sempre a giovare altrui</l>
<l>più pronto assai, che 'n rime ora non spiego</l>
<l>disse: – Reina ad aiutar non fui</l>
<l>mai lento chi mi chiese, né mai niego</l>
<l>feci ad alcun, come or nol farò a vui</l>
<l>ch'a ben de i vostri, or mi porgete prego,</l>
<l>non perch'io voglia a me già più obligarvi,</l>
<l>ma perché pronto i' fia sempre a giovarvi.</l>
</lg>
<lg><l>E detto questo si voltò a l'Efeso</l>
<l>per liberar quella città da'ladri;</l>
<l>Giunon che il cor d'ira e di sdegno ha acceso</l>
<l>imaginando va cosa che quadri</l>
<l>a far che d'Onfale Ercole sia sì acceso</l>
<l>che si dia in preda a pensier vili ed adri;</l>
<l>e per finir la sua voglia maligna,</l>
<l>scese dal cielo e andò a trovar Ciprigna.</l>
</lg>
<lg><l>In un bel piano sorge in Cipro un colle</l>
<l>di cu' il mondo non ha loco più ameno,</l>
<l>ove sempre son fiori ed erba molle</l>
<l>e l'aura dolce e il ciel puro e sereno;</l>
<l>Borea, col fiato suo qui fior non tolle</l>
<l>e l'impeto di Noto qui vien meno;</l>
<l>non scende qui mai grandine dal cielo,</l>
<l>né vi può di rea nube oscuro velo.</l>
</lg>
<lg><l>Primavera di qui non è mai fora,</l>
<l>è ghiaccio mai le lucid'onde indura</l>
<l>e Zefir, con la sua diletta Flora,</l>
<l>ave del verde pian perpetua cura,</l>
<l>e mentre ei soffia ed ella l'erbe infiora,</l>
<l>nulla l'ira del verno il colle fura,</l>
<l>ond'hanno sempre i pargoletti amori</l>
<l>piene le mani di novelli fiori.</l>
</lg>
<lg><l>Sorgono ivi in bel pian cupressi e faggi</l>
<l>e lauri ed orni e verdeggianti mirti,</l>
<l>ed altri arbor domestici e silvaggi,</l>
<l>come cedri, ginebri, olmi e pini irti,</l>
<l>che fan dolce divieto a i solar raggi,</l>
<l>e suave ombra a gli amorosi spirti,</l>
<l>e su bei rami lor, da tutti i canti,</l>
<l>s'odon di varii augelli ameni canti.</l>
</lg>
<lg><l>Né sono prive qui le verdi fronde</l>
<l>d'amor, ma l'una arde de l'altra pianta</l>
<l>che Vener parimente a tutti infonde</l>
<l>del vivo lume suo, la virtù santa;</l>
<l>a l'alno in amor l'alno corrisponde</l>
<l>e il pin d'aver l'amor del pin si vanta,</l>
<l>l'un cupresso per l'altro qui sospira</l>
<l>e la beltà de l'un, l'altro orno mira.</l>
</lg>
<lg><l>I bei conigli e le fugaci damme</l>
<l>che se ne van per quelle felici ombre,</l>
<l>sentono de la dea l'ardenti fiamme</l>
<l>e godon che tal foco loro ingombre;</l>
<l>non giova al pesce perché non s'infiamme,</l>
<l>che il bagnin l'acque, od il bosco l'adombre,</l>
<l>che l'erbe, gli arbor, l'ombre di quel loco,</l>
<l>spirano fiamme d'amoroso foco.</l>
</lg>
<lg><l>Il gioco se ne va con lieto viso,</l>
<l>per tutte quelle verdi alme campagne,</l>
<l>il segue l'allegrezza, il canto e il riso,</l>
<l>scaccia il dolore, onde nessuno piagne,</l>
<l>da la speme il desio non è diviso</l>
<l>che la dea vuol che l'un l'altro accompagne,</l>
<l>perché l'un mova gli animi a infiammarsi</l>
<l>e l'altra gli mantenga nel foco arsi.</l>
</lg>
<lg><l>Siede nel mezzo di questa verdura,</l>
<l>un di ricco lavoro alto palagio</l>
<l>ch'è di maravigliosa architettura,</l>
<l>ove non entra povertà, o disagio;</l>
<l>ha di cristallo le superbe mura,</l>
<l>fatte dal Dio di Lenno, a suo grand'agio,</l>
<l>tal che per agguagliare il bel disegno</l>
<l>ch'avea nel cor, vi pose ogni suo ingegno.</l>
</lg>
<lg><l>L'alte colonne son di bel iacinto</l>
<l>che sostengono il ricco e nobil tetto,</l>
<l>di bel corallo a rose d'or dipinto,</l>
<l>con varii fregi di ametisto eletto,</l>
<l>di diaspro, di molte macchie tinto</l>
<l>sono le soglie e di beril perfetto,</l>
<l>d'acate è il pavimento e ne la corte</l>
<l>son d'alabastro fin tutte le porte.</l>
</lg>
<lg><l>A l'alta stanza, ov'ha la dea soggiorno</l>
<l>mena vaghezza ognun ch'ir vi desia,</l>
<l>e con dolce sembianza e viso adorno,</l>
<l>l'accompagna il diletto per la via;</l>
<l>custodiscon la porta d'ogni intorno</l>
<l>superba pompa e vaga leggiadria</l>
<l>lascivia dà di entrare a ognun licenza</l>
<l>e vanità gli fa grata accoglienza.</l>
</lg>
<lg><l>L'adulazione è cameriera fida</l>
<l>che la persuasione ha sempre appresso</l>
<l>e la credenza, ciascun ch'entra, affida,</l>
<l>sì che dà fede a ciò che gli è promesso;</l>
<l>par che, con la bugia, l'inganno rida</l>
<l>d'avere a la dea loro altri sommesso</l>
<l>e par che il giuramento se ne goda</l>
<l>che, col suo mezzo, altrui si faccia froda.</l>
</lg>
<lg><l>Tra costoro si va ricchezza altiera</l>
<l>di porpora vestita e di fin'oro</l>
<l>e si pensa d'aver ciò ch'ella spera,</l>
<l>col versare in gran copia il suo tesoro;</l>
<l>e perché lo sperar quivi non pera,</l>
<l>sempre son le promesse fra costoro</l>
<l>che col dar speme altrui d'esser contento,</l>
<l>gli lascian poi le man piene di vento.</l>
</lg>
<lg><l>Se ne sta l'ira a la inconstanza a lato</l>
<l>e tra lo dolce altrui mescola il fele,</l>
<l>e fa che chi si trova in lieto stato,</l>
<l>ha spesso gran cagion d'alte querele;</l>
<l>ma la perseveranza, che beato</l>
<l>promette fare ognun che sia fedele,</l>
<l>a' cori altrui pone catene e lacci</l>
<l>perché non escan mai fuori d'impacci.</l>
</lg>
<lg><l>La gelosia sempre ave il dubbio a mano</l>
<l>e fa temer chi più sicur si pensa,</l>
<l>tal ch'un cenno, un parlare, un atto umano,</l>
<l>il gelo pon ne l'altrui fiamma accensa;</l>
<l>si vede spesso, per timore insano,</l>
<l>la mente de l'amante esser suspensa</l>
<l>e dimostrare, a manifesto effetto,</l>
<l>che non è gran beltà senza sospetto.</l>
</lg>
<lg><l>Tra grati odori e tra oziose piume,</l>
<l>l'Accidia tiene qui il più caro nido;</l>
<l>qui d'indorar gli strali ha per costume</l>
<l>e di accender le faci il fier Cupido</l>
<l>e ascoso ne' bei rai di vivo lume,</l>
<l>impiaga i cori altrui per ogni lido;</l>
<l>scorta gli face vaga giovanezza</l>
<l>e gli impenna gli strali ognor bellezza.</l>
</lg>
<lg><l>L'occasion se ne va sempre in giro</l>
<l>e mostra a ognun la capillosa fronte,</l>
<l>seco ha la penitenza ed il martiro</l>
<l>che resta con colui che non l'affronte;</l>
<l>felici color son che non patiro</l>
<l>ch'ella fuggisse e con le mani pronte,</l>
<l>duce avendo l'audacia, ne' capelli</l>
<l>le diedero di piglio altieri e snelli.</l>
</lg>
<lg><l>La vaga dea, temuta ed onorata</l>
<l>da questa cara a lei dolce famiglia,</l>
<l>se ne sta altiera e sua bellezza guata</l>
<l>e vede che sé sola ella simiglia;</l>
<l>riverente l'è a torno la brigata</l>
<l>e la ubidisce a un sol bassar di ciglia,</l>
<l>le son mai sempre intorno le tre grazie</l>
<l>che non si pon veder d'ornarla sazie.</l>
</lg>
<lg><l>Giunone a questo luoco il camin tenne</l>
<l>e Vener ritrovò che l'ali al figlio</l>
<l>poliva e gli acconciava quelle penne</l>
<l>che le lievi aure avean messe in scompiglio;</l>
<l>Venere incontra subito le venne,</l>
<l>con lieta fronte e con benigno ciglio</l>
<l>l'accolse poscia e la cagion le chiese</l>
<l>perché, dal ciel, venisse al suo paese.</l>
</lg>
<lg><l>Giunone allor: – Io so che non ti è ignoto</l>
<l>qual mi dia doglia il figlio d'Alcumena</l>
<l>e come ogni pensier mio è gito a vuoto</l>
<l>per porlo a morte e son rimasa in pena;</l>
<l>onde il desir, d'empire in parte il voto,</l>
<l>dal cielo a queste parti a te mi mena,</l>
<l>pensandomi poter, sol col tuo aiuto,</l>
<l>dar effetto a un pensier ch'or m'è venuto.</l>
</lg>
<lg><l>Io non ti cheggio che l'uccida, o strazii,</l>
<l>ché so che questo invan ti chiederei;</l>
<l>ché il rio fato non vuol ch'alcun ringrazii,</l>
<l>perché n ciò sian compiti i desir miei,</l>
<l>cerco che 'n una cosa sol mi sazii</l>
<l>(il che, senza disdetto alcun far dei)</l>
<l>che facci che il tuo figlio l'arco prenda</l>
<l>e d'Onfale di Lidia, Ercole accenda.</l>
</lg>
<lg><l>E lei di lui e sì l'un l'altro sproni</l>
<l>l'ardore, onde fia questa e quegli acceso</l>
<l>ché vinti d'amorose passioni,</l>
<l>solo a compiacer l'un l'altro sia inteso;</l>
<l>Ercole è andato a i Cercopi ladroni,</l>
<l>per liberar da quel rio seme Efeso</l>
<l>e già torna: tu fa ch'amor sia in punto</l>
<l>perché sia di stral d'oro ella ed ei punto.</l>
</lg>
<lg><l>Far non potreste la più bella impresa</l>
<l>tu ed il figliuol, né più degna di pregio</l>
<l>e tal grazia da me ve ne sia resa,</l>
<l>ch'agguaglierò questo gran fatto egregio,</l>
<l>resta che non mi sia da te contesa</l>
<l>questa dimanda e s'io te, Vener, pregio,</l>
<l>(come ti mostra quel di ch'or ti prego)</l>
<l>di grazia tal tu non mi dei far niego! –</l>
</lg>
<lg><l>Non era ancor tra Venere e Giunone</l>
<l>per la beltà del ricco pomo d'oro,</l>
<l>nata la gara e quella gran tenzone</l>
<l>che fe' che poscia ambe nemiche foro</l>
<l>perché vinta, rimase al paragone</l>
<l>de la beltà, la dea del sommo coro;</l>
<l>ond'allor Vener, in atto cortese,</l>
<l>risposta quale ella volea, le rese.</l>
</lg>
<lg><l>Dicendole che poiché degnata era</l>
<l>di chiederle soccorso in cosa tale,</l>
<l>infiammar gli faria di tal maniera</l>
<l>che non arse così mai cor mortale;</l>
<l>la sdegnosa Giunon, che veder spera</l>
<l>effetto in questo, al suo desire uguale,</l>
<l>a Vener rese molte grazie e poi</l>
<l>se ne tornò nel cielo, a i luochi suoi.</l>
</lg>
<lg><l>Onfale desta, un bianco torchio piglia,</l>
<l>e al tempio di Giunon veloce vassi</l>
<l>e a l'imago levando ambe le ciglia,</l>
<l>prega ch'i sogni suoi non vadan cassi;</l>
<l>si vide (cosa di gran maraviglia)</l>
<l>la effigie de la dea, di bianchi sassi,</l>
<l>chinar la testa, onde la donna vide</l>
<l>che era il suo bene esser congiunta a Alcide.</l>
</lg>
<lg><l>Tra tanto il novo sol nel cielo apparve</l>
<l>ond'a gli offici suoi fu ciascun desto;</l>
<l>Idonia inanzi ad Onfale comparve</l>
<l>come sol atta a terminare il resto</l>
<l>e diss'elle: – Onfale, a Giunone parve</l>
<l>che men venissi a te con passo presto</l>
<l>per poterti ammonir, per dimostrarti</l>
<l>qualora ingegno usar debba e qual arti.</l>
</lg>
<lg><l>Per ottener la grazia la qualora</l>
<l>Giunone vuol che per tuo ben, tu ottenga,</l>
<l>la qual'è ch'a colui che il mondo onora,</l>
<l>tu (quanto esser può più ) cara divenga! –</l>
<l>Le rese grazie la reina allora</l>
<l>e disse: – Purché per mio ben ciò avenga</l>
<l>ad ubidirvi pronta mi averete</l>
<l>e tutto quel farò che m'imporrete! –</l>
</lg>
<lg><l>Qual chi vuol dare assalto ad una torre,</l>
<l>poscia che il tutto ha ben seco discorso,</l>
<l>comincia la battaglia a i luochi porre,</l>
<l>ove possa impedire ogni soccorso,</l>
<l>e tanto in questa e 'n quella parte scorre,</l>
<l>tanto le batte i fianchi, il petto e il dorso</l>
<l>ch'a terra cade, tal allora fece</l>
<l>Idonia, insin ch'a pien si sodisfece.</l>
</lg>
<lg><l>Ornata la donzella, come fusse</l>
<l>per celebrar le nozze in simil giorno,</l>
<l>fe' Idonia ch'a la stanza si ridusse,</l>
<l>ove soleva aver lieto soggiorno;</l>
<l>Alcide, in questo mezzo, a lei condusse</l>
<l>i malvagi ladron, co i lacci intorno</l>
<l>e le fece saper che tornato era,</l>
<l>vinta la gente scelerata e fiera.</l>
</lg>
<lg><l>Fu introdutto Ercol ne la real corte,</l>
<l>ove Onfale era con le sue donzelle,</l>
<l>né sì tosto passate ebbe le porte</l>
<l>ch'Idonia, con quattro altre damigelle,</l>
<l>gli si fe' incontra, con maniere accorte,</l>
<l>e tutte vaghe, leggiadrette e snelle</l>
<l>le dissero: – Signor, la donna nostra</l>
<l>mandate n'ha qui a la presenzia vostra.</l>
</lg>
<lg><l>perché lei col suo regno vi offeriamo</l>
<l>e insieme seco tutte quante nui,</l>
<l>poscia che sol per voi vita viviamo</l>
<l>lieta e però tutta si dona a vui:</l>
<l>ben per lo valor vostro, vi preghiamo,</l>
<l>che se giamai curaste il bene altrui</l>
<l>come ci siamo a voi cortesi date,</l>
<l>così da danno ognor ci difendiate! –</l>
</lg>
<lg><l>Ercole che non meno era cortese</l>
<l>tra le donne che forte tra i guerrieri,</l>
<l>risposta a Idonia e a le donzelle rese</l>
<l>che diversa non fu da'lor pensieri;</l>
<l>Idonia poscia per la mano il prese</l>
<l>e gli disse: – Signor mio, volentieri</l>
<l>vi veggo qui, de le fatiche scarco,</l>
<l>di cui fuste in seguire Arezia carco.</l>
</lg>
<lg><l>Fin dal principio de la vostra vita,</l>
<l>il vostro eterno padre mi vi offerse</l>
<l>perch'aveste, per me, gioia infinita;</l>
<l>gioia che rado qui mai puote averse</l>
<l>ma Giunon che veder volea finita</l>
<l>la vita vostra, allora non sofferse</l>
<l>che vi appigliaste a questo sommo bene,</l>
<l>perché in travaglio vi moriste e 'n pene.</l>
</lg>
<lg><l>E vi die a lei che per usanza vecchia,</l>
<l>fa che nulla di bene uom mortal ave,</l>
<l>perché nel mal, ne le fatiche invecchia,</l>
<l>e more alfin, pieno d'angoscia grave:</l>
<l>quindi ora il padre vostro vi apparecchia</l>
<l>una vita sì lieta e sì soave,</l>
<l>che quanto mai sentiste affanno e noia,</l>
<l>compensato serà da questa gioia.</l>
</lg>
<lg><l>Perché con Onfale a la qual non fu unque</l>
<l>uguale, in esser bella, esser gentile,</l>
<l>vuol che viviate e che per voi chiunque</l>
<l>la desia sdegni e appo voi tenga vile</l>
<l>e che preponga voi solo, a qualunque</l>
<l>potesse a lei venir cortese e umile:</l>
<l>resta, signor, che il ben vostro pigliate</l>
<l>e nemico più a voi stesso non siate! –</l>
</lg>
<lg><l>Come talor sagace aquila suole</l>
<l>dal cauto ucellatore essere accolta,</l>
<l>né la giova ch'altiera al ciel sen vole,</l>
<l>perché ne'lacci non si trovi involta,</l>
<l>Ercol così da le costei parole</l>
<l>(non conoscendo la malizia occolta)</l>
<l>preso fu, benché forte e coraggioso,</l>
<l>con la rete de l'ozio e del riposo.</l>
</lg>
<lg><l>Perch'egli che già avea visto, dormendo,</l>
<l>il sogno del qual dianzi i' vi parlai,</l>
<l>di ciò lieto, tra sé disse: – I' comprendo</l>
<l>che nel sequire Arezia, i' m'ingannai</l>
<l>e che il mio bene i' son'ito fuggendo</l>
<l>dal dì che a domar mostri incominciai,</l>
<l>e che Giove mi manda ora costei,</l>
<l>acciò ch'io lasci Arezia e segua lei. –</l>
</lg>
<lg><l>Troppo è, signor, l'animo uman proclive</l>
<l>a lasciar le fatiche e seguir l'ozio,</l>
<l>e s'avien che conforto alcuno arrive</l>
<l>di amico, di parente, o ver di sozio,</l>
<l>sì che il pié ponga nel sentier declive,</l>
<l>lascia tosto da parte ogni negozio</l>
<l>e se ne va là ove il piacere il guida,</l>
<l>com'Ercol fe' poi ch'ebbe Idonia guida.</l>
</lg>
<lg><l>A la qual disse: – Poiché so che piace</l>
<l>al re del ciel che mi produsse in terra,</l>
<l>ch'io me ne viva questo resto in pace,</l>
<l>e qui fin abbia la mia lunga guerra,</l>
<l>questo anco a me (per dire il ver) non spiace,</l>
<l>e ben mi par che quei vaneggia ed erra</l>
<l>che, possendo passare il tempo in agio,</l>
<l>procacciando si va noia e disagio! –</l>
</lg>
<lg><l>E andando con Idonia passo, passo,</l>
<l>che già tutto di sé l'aveva tratto,</l>
<l>ragionando con lei, con parlar basso,</l>
<l>tutto cortese si mostrava in atto;</l>
<l>amor ch'armato l'attendeva al passo,</l>
<l>(come accorto l'avea la madre fatto)</l>
<l>ivi si stava, come augel su l'ale,</l>
<l>e 'n corda posto avea l'aurato strale.</l>
</lg>
<lg><l>Il più saldo, il più forte, il più pungente,</l>
<l>che 'n core uman giamai facesse piaga</l>
<l>e d'Onfale ne gli occhi ascosamente</l>
<l>si stava e la facea, nel mirar, vaga,</l>
<l>per porre in core a lui foco sì ardente,</l>
<l>qual suol porre in color ch'ei fiero impiaga,</l>
<l>il mena, intanto Idonia a quella stanza,</l>
<l>ove Onfale di stare aveva usanza.</l>
</lg>
<lg><l>Qual Vener suol, quando incontrar va Marte</l>
<l>per offrirglisi più vezzosa e bella,</l>
<l>la natura così aiutar con l'arte,</l>
<l>che è stupor e miracolo a vedella,</l>
<l>tal che il furor si toglie a parte.a parte</l>
<l>al Dio, c'ha posto ogni suo bene in quella,</l>
<l>onde l'asta in oblio pone e lo scudo</l>
<l>e tanto mite vien, quanto fu crudo.</l>
</lg>
<lg><l>Tale apparve costei vaga e gentile</l>
<l>in abito reale inanzi a Alcide,</l>
<l>e con dolce sembiante e signorile</l>
<l>si die a gir verso lui, tosto che il vide;</l>
<l>egli, con atto riverente e umile,</l>
<l>come colui che il mal suo non previde,</l>
<l>le si fe' incontro e le parve vedere</l>
<l>donna ch'ugual qui non potesse avere.</l>
</lg>
<lg><l>E disse: – De lo stuol che il vostro Efeso</l>
<l>metteva a ruba e conturbava tutto,</l>
<l>parte è morto da me, parte qui preso,</l>
<l>v'ho a la real città vostra condutto,</l>
<l>perché di aver quel bel popolo offeso,</l>
<l>da voi raccolga convenevol frutto! –</l>
<l>Onfale allor così presi e legati,</l>
<l>gli die ad esser col laccio suffocati.</l>
</lg>
<lg><l>Poi disse: – Tanto tenuta mi sento</l>
<l>a questa vostra gentilezza ch'io</l>
<l>di non parervi ingrata anco pavento,</l>
<l>se ben me vi dò in dono e il regno mio;</l>
<l>ma perché i' so che cor gentil contento</l>
<l>resta di quel ch'altri può dar, desio</l>
<l>che vostra cortesia me e il regno prenda</l>
<l>e stimi che così grazie le renda.</l>
</lg>
<lg><l>Mostrò qui Idonia che rea donna possa</l>
<l>quando a sovertir dassi alma pudica</l>
<l>e come è l'onestade in tutto scossa</l>
<l>da chi dianzi di lei si mostrò amica,</l>
<l>ave troppo efficaccia e troppa possa</l>
<l>il ragionar di femina impudica,</l>
<l>quando a vergine semplice ella è a costo</l>
<l>e d'indurla a disnor seco ha proposto.</l>
</lg>
<lg><l>Ercol ciò visto sta com'uom che fuori</l>
<l>viva di sé di maraviglia pieno</l>
<l>e gli par che non ami pur, ma adori</l>
<l>quel viso più che il sol chiaro e sereno,</l>
<l>e volto a lei disse: – Troppo alti onori</l>
<l>vostra merce mi fa che venir meno</l>
<l>mi sento ogni valore, a offerta tale</l>
<l>che cosa non ho in me a tal dono uguale. –</l>
</lg>
<lg><l>Amor, che su la corda avea la cocca</l>
<l>de la saetta, il valido arco tira</l>
<l>ed ad Ercol per gli occhi al cor la scocca,</l>
<l>mentre egli la beltà d'Onfale mira</l>
<l>che sì efficacemente il cor gli tocca</l>
<l>ch'altro non brama ed altro non desira</l>
<l>che contemplar quelle vivaci luci</l>
<l>ch'al suo aperto disnor gli furon duci.</l>
</lg>
<lg><l>Ma chi difesa avria mai far potuto</l>
<l>da l'insidie di sì fieri aversari,</l>
<l>di cui ciascun l'avea circonvenuto</l>
<l>con così occulti inganni e così rari?</l>
<l>Dunque Ercole ch'al sogno avea creduto,</l>
<l>non pensando ad insidie, o a casi amari,</l>
<l>di subito arse, come per fuoco esca</l>
<l>e restò preso come pesce a l'esca.</l>
</lg>
<lg><l>Né tocca fu da men viva facella,</l>
<l>Onfale che da Idonia avendo cenno</l>
<l>soggiunse ad Ercol, con umil favella:</l>
<l> – Poiché le stelle mie in sorte mi denno,</l>
<l>ch'io vi fussi, signore, umile ancella,</l>
<l>e tutta i' mi reggessi al vostro senno,</l>
<l>al vostro arbitrio tutta mi soppongo</l>
<l>e di ubidirvi sempre i' mi dispongo. –</l>
</lg>
<lg><l>Poscia che quinci e quindi assai fu detto</l>
<l>Idonia, duce al figlio d'Alcumena,</l>
<l>andò nutrendo in lui così l'affetto</l>
<l>e 'n Onfale, ch'ardea di vena, in vena,</l>
<l>che 'n capo a l'anno, il loro amore effetto</l>
<l>tal ebbe ch'un figliuol, d'immensa lena</l>
<l>d'ambi lor nacque e fu Lamon nomato</l>
<l>che 'n Lidia, al par d'ognun, fu poi pregiato.</l>
</lg>
<lg><l>Ma Giunone empia che tutte le guise</l>
<l>usar d'ingiuria contra Alcide volse</l>
<l>perch'egli a tempo alcun più non divise</l>
<l>seguire onor la fiera Idonia volse</l>
<l>a persuadere ad Onfale che mise</l>
<l>amore in lei la fiamma e ad Ercol tolse</l>
<l>la libertà perch'ella sopponesse</l>
<l>Alcide e servo sotto sé l'avesse.</l>
</lg>
<lg><l>Però di sé tal non gli fesse copia</l>
<l>che sen saziasse e 'n odio gli venisse,</l>
<l>ma ch'ella, qual fa donna di sé propia</l>
<l>si portasse con lui quando a lei gisse,</l>
<l>così di sé cominciò a fargli inopia</l>
<l>Onfale sdegnosetta il che traffisse</l>
<l>sì il miser che dubbioso di se stesso,</l>
<l>da lo sdegno e da amor fu a un tratto oppresso.</l>
</lg>
<lg><l>O potenza d'amor, quanto sei grande?</l>
<l>Quanto le forze tue ne i cori estendi?</l>
<l>Come ogni gran valore a terra mande?</l>
<l>Come ogni libera alma a i lacci prendi?</l>
<l>Come nascondi sotto le vivande</l>
<l>che paion dolci il tosco? E come rendi</l>
<l>mansueti i feroci? E come abbassi</l>
<l>gli animi altieri e gli fai vili e bassi?</l>
</lg>
<lg><l>Provò allora Ercol chiaramente come</l>
<l>si piange, in un medesmo tempo e ride,</l>
<l>come sian lievi le più gravi some,</l>
<l>com'altri a un tempo, dà vita ed ancide,</l>
<l>come s'ha in odio e come s'ama il nome</l>
<l>di chi altrui l'alma strugge e il cor conquide</l>
<l>come arrossisca l'uom, come s'imbianchi,</l>
<l>come d'ire al suo mal mai non si stanchi.</l>
</lg>
<lg><l>Come sé perde per cercare altrui,</l>
<l>come a un medesmo tempo e vive e more,</l>
<l>come i sereni dì si fanno bui,</l>
<l>come si cangi il ben tutto in dolore,</l>
<l>come si mute ancor che paia lui,</l>
<l>come si dà a una fiera in cibo il core,</l>
<l>come si vive tra la fiamma e il ghiaccio,</l>
<l>come al timor si sta e a la speme in braccio.</l>
</lg>
<lg><l>Come la dolcezza è grave ed acerba,</l>
<l>come s'è tra i martir lieto e felice,</l>
<l>come non duole il mal che 'n cor si serba,</l>
<l>come nel bene istesso altri è infelice,</l>
<l>come giova il languire e il gioir snerva,</l>
<l>come del dolce amara è la radice,</l>
<l>in somma come è la libertà grave</l>
<l>e i ceppi grati e la prigion soave.</l>
</lg>
<lg><l>Le maniere feroci i fatti altieri</l>
<l>conversi sono in accoglienze grate,</l>
<l>né si cura oggi più che facesse ieri</l>
<l>che siano l'opre sue rare e pregiate,</l>
<l>solo gli duol ch'Onfale in atti fieri</l>
<l>verso lui muti le maniere usate</l>
<l>e tutto attende a raddolcirle l'ira,</l>
<l>a questo pensa sol, questo sol mira.</l>
</lg>
<lg><l>A l'ombra de gli abeti con lei posa</l>
<l>e sen gode il soffiar de l'aura estiva</l>
<l>e non sa imaginar, né bramar cosa</l>
<l>ch'amorosa non sia tutta e lasciva,</l>
<l>i gigli spesso in un giunge e la rosa</l>
<l>e a lei gli assembra ond'ha la fiamma viva</l>
<l>e ove già dianzi del valore altiero,</l>
<l>luoco non ha più in lui maschio pensiero.</l>
</lg>
<lg><l>Tutte le genti che fanno soggiorno</l>
<l>entro la corte cerca amiche avere,</l>
<l>acciò che siano a la sua donna intorno</l>
<l>e la inducano a fare il suo volere,</l>
<l>onde sen va da l'uno a l'altro giorno,</l>
<l>tra genti molli e effeminate schiere,</l>
<l>cacciando lepri, dami e cervi imbelli,</l>
<l>a pesci ami tendendo e rete a augelli.</l>
</lg>
<lg><l>Tornando in sé talora e al buon discorso</l>
<l>di lasciar questa impresa si delibra,</l>
<l>ma amor che gli è di vena in vena scorso,</l>
<l>ed infiammato l'ha di fibra in fibra,</l>
<l>in guisa il preme, in guisa stringe il morso</l>
<l>e gli spirti infiammati sì gli cribra,</l>
<l>ed a far il constringe (mal suo grado)</l>
<l>quel ch'a la donna sua conosce a grado.</l>
</lg>
<lg><l>Qual falcon pellegrin ch'abbia per uso</l>
<l>di stare in pugno a lo strozzier legato,</l>
<l>tosto che il fa ad augel volare in suso</l>
<l>da gli occhi avendogli il capel levato,</l>
<l>talor disponsi a non tornar più giuso,</l>
<l>poi c'ha la libertà sua ricovrato,</l>
<l>ma vinto poscia dal lungo costume</l>
<l>a l'usata prigion piega le piume.</l>
</lg>
<lg><l>Tal Ercol fu che benché gli venisse</l>
<l>spesso novo desir di ricovrarsi,</l>
<l>pur da quel che rio amor già gli prescrisse,</l>
<l>non potea, o non sapeva alfin levarsi,</l>
<l>la superbetta che gli vedea fisse</l>
<l>le quadrella nel core e gli spirti arsi</l>
<l>quel facea ch'a le donne veggiam fare,</l>
<l>ché consumando altrui, fingon d'amare.</l>
</lg>
<lg><l>Non fu il desir d'Idonia a ciò sattollo,</l>
<l>ma fe' ch'a se stesso Onfale sì il tolse</l>
<l>ch'a le mani a le braccia, a i piedi, al collo,</l>
<l>a cui lo spoglio del leon già involse;</l>
<l>cinse le perle e l'oro e trasformollo</l>
<l>sì in sé che il forte Alcide il crin s'involse</l>
<l>in cuffia d'oro e si vestì di gonna,</l>
<l>come se fusse stato una vil donna.</l>
</lg>
<lg><l>E per lo contrario, ella de lo spoglio</l>
<l>superba andava del leon Nemeo</l>
<l>e mostrandosi in vista tutta orgoglio,</l>
<l>mille volte di lei temere il feo,</l>
<l>non menò mai romano in Campidoglio</l>
<l>trionfo, né erresse uomo unqua trofeo</l>
<l>così superbo come fe' costei,</l>
<l>del gran figliuol del re de gli altri dei.</l>
</lg>
<lg><l>Così colui che vinse ogni gran mostro</l>
<l>e morte diede a i fier tiranni ingiusti,</l>
<l>che tanto aveva ardire e valor mostro,</l>
<l>che vinti avea tutti gli eroi vetusti,</l>
<l>come fanciulla, or tra le gemme e l'ostro,</l>
<l>d'amor tutti gli spirti avendo adusti</l>
<l>e giunto a tal che vil femina il lega</l>
<l>e come più le piace il volve e piega.</l>
</lg>
<lg><l>Chiaro ben mostrò amor con questo essempio</l>
<l>che contra lui non val forza od ingegno</l>
<l>e che di noi face, a sua voglia, scempio,</l>
<l>quando prigioni n'ha sotto il suo regno</l>
<l>e che il proviam non meno acerbo ed empio,</l>
<l>quando queto è che quando è pien di sdegno</l>
<l>perché non men ci strugge ne la pace,</l>
<l>quando mite è che quando fier ne sface.</l>
</lg>
<lg><l>Or mentre intento è a le polite guanze</l>
<l>e ne' giuochi d'amore, Ercole è immerso,</l>
<l>né cura più che il suo nome s'avanze,</l>
<l>il nome chiaro in tutto l'universo,</l>
<l>ma se ne sta tra le donzelle in danze,</l>
<l>vestito or di color giallo, or di perso,</l>
<l>Giove deliberò trarlo di scorno</l>
<l>come vi farò chiaro al mio ritorno.</l></lg></div1>

<div1><head>XVII</head>

<lg><l>Quando l'alta bontà lascia in sua forza</l>
<l>uom mortale e riman di dargli aita,</l>
<l>sì il van desio la miglior parte sforza</l>
<l>che vinta ella riman, non che smarrita;</l>
<l>e se quel vivo raggio in lui s'amorza,</l>
<l>sì cieco resta in tutta la sua vita</l>
<l>che fa vedere, a manifesto segno,</l>
<l>che la mente offuscata ave e l'ingegno.</l>
</lg>
<lg><l>E ciò talor la providenza eterna</l>
<l>lascia avenire, acciò che l'uom conosca</l>
<l>che mente così chiara in questa inferna</l>
<l>parte non è che non si trovi fosca,</l>
<l>se non l'illustra la virtù superna,</l>
<l>sì che mirando sé si riconosca</l>
<l>e lasciate le cose umane e frali,</l>
<l>rivolga ogni suo studio a l'immortali.</l>
</lg>
<lg><l>E spesso avien che quanto più s'immerge</l>
<l>ne le cose lascive alma ben nata,</l>
<l>tanto al lume divin poscia si terge</l>
<l>che mostra che dal ciel viene illustrata,</l>
<l>che l'ali del pensier lieta al vero erge</l>
<l>bramosa sol di divenir beata</l>
<l>e affissa così i rai nel sommo sole</l>
<l>ch'altro non brama più, né altro più vuole.</l>
</lg>
<lg><l>E se ben, mentre è ne la mortal veste,</l>
<l>tocca è talor da qualch'umana voglia,</l>
<l>resister non potendo a le tempeste</l>
<l>ch'assaglion l'uom ne la caduca spoglia,</l>
<l>mai del folle pensier sì non si veste,</l>
<l>né del lume miglior così si spoglia</l>
<l>ché come mortal salma il prema e aggreve,</l>
<l>ricada sì che più non se ne lieve.</l>
</lg>
<lg><l>Visto Ercol dunque ne i piacer sepolto</l>
<l>(se piaceri però si posson dire</l>
<l>le delizie che l'uomo han di sé tolto,</l>
<l>e l'han dal ver camin fatto partire)</l>
<l>Giove, perché fusse al suo meglio volto,</l>
<l>cercò di farlo in guisa risentire</l>
<l>ché conoscesse ch'ogni mortal, gioia</l>
<l>altro non era alfin ch'affanno e noia.</l>
</lg>
<lg><l>Onde vedesse così espresso il vero</l>
<l>che s'egli ben talor, come fral uomo,</l>
<l>alquanto traviasse dal sentiero</l>
<l>si ricovrasse e fusse in tutto domo</l>
<l>il van desire e l'animo sincero</l>
<l>sprezzasse costo, nardo, cassia, amomo</l>
<l>e tutte quante le delizie basse</l>
<l>come chi mortal cosa guardi e passe.</l>
</lg>
<lg><l>Quindi Mercurio a sé venir fa Giove</l>
<l>e gli impon ch'a chiamare Arezia vada;</l>
<l>postesi l'ale, il messaggier si move</l>
<l>ed a lei se ne va per dritta strada,</l>
<l>che non gli bisognò dimandare ove</l>
<l>stesse anima sì illustre e così rada,</l>
<l>ché non pur nota ell'è a tutti gli dei,</l>
<l>ma a chiunque desire abbia di lei.</l>
</lg>
<lg><l>Sorge nel mezzo de la terra un monte</l>
<l>che detto da gli antichi era Parnaso,</l>
<l>al qual s'avien ch'uomo mortal sormonte;</l>
<l>non è che tema più d'ire a l'occaso</l>
<l>perché son l'opre sue mai sempre conte,</l>
<l>quantunque senza spirto ei sia rimaso</l>
<l>che di morte virtù nemica acerba,</l>
<l>il tragge del sepolcro e 'n vita il serba.</l>
</lg>
<lg><l>A' pié del monte stan sette donzelle</l>
<l>ch'accendon gli altrui cori a la strad'erta,</l>
<l>di faccia onesta e 'n ogni parte belle</l>
<l>e promettono a ognun mercede certa:</l>
<l>felice è ben chi s'invaghisce d'elle</l>
<l>che gli è la strada del salire aperta</l>
<l>a l'alto colle per sì bel camino</l>
<l>che si fa di mortal, ch'egli è, divino.</l>
</lg>
<lg><l>Siede su il monte un bel palagio altiero</l>
<l>da far maravigliare ogni architetto,</l>
<l>però che di mirabil magistero</l>
<l>le mura sono, il pavimento e il tetto;</l>
<l>dinanzi, a destra, di diamante vero</l>
<l>sorge una torre con un bel poggetto,</l>
<l>a la sinistra un'altra di smeraldo</l>
<l>cui fa corona un zafir puro e saldo.</l>
</lg>
<lg><l>Da la parte di dietro similmente</l>
<l>ne sorgon due, non men de l'altre belle</l>
<l>di cui la destra è di piropo ardente,</l>
<l>l'altra di pietra simile a le stelle;</l>
<l>il tetto del palagio è sì lucente</l>
<l>ch'uopo non vi hanno fiaccole, o fiammelle,</l>
<l>il sostengon colonne di pur'oro,</l>
<l>di molto prezzo e di sottil lavoro.</l>
</lg>
<lg><l>Di lauri verdi e di fiorite palme,</l>
<l>circondato è il palagio e di bei mirti,</l>
<l>d'erbe verdeggia il pian ch'a le rare alme</l>
<l>(con pregio via maggior ch'io non so dirti)</l>
<l>corona fanno se, per virtuti alme,</l>
<l>s'alzano al par de i più onorati spirti</l>
<l>e con le voglie, al vero onore intese,</l>
<l>si danno a chiare e gloriose imprese.</l>
</lg>
<lg><l>A l'entrar de la porta sta custode</l>
<l>l'onor di verde lauro coronato,</l>
<l>vestito d'ostro e a destra ave la lode</l>
<l>e la gloria compagna a l'altro lato,</l>
<l>di scorrer tutto il bel paese gode</l>
<l>l'ingegno, da l'industria accompagnato,</l>
<l>ed il nobil desire apre la via</l>
<l>a chi nel bel palagio entrar desia.</l>
</lg>
<lg><l>La fama illustre, con le dorate ali,</l>
<l>battendo intorno le superbe piume,</l>
<l>accoglie le chiare opre de i mortali</l>
<l>che di ascendere il monte han per costume</l>
<l>e gli fa divenir tutti immortali,</l>
<l>tal che la morte e il tempo invan presume</l>
<l>di avergli in preda, che gli fa sicuri</l>
<l>l'eternità da i loro assalti duri.</l>
</lg>
<lg><l>L'eternità che de l'età reina</l>
<l>a sé medesma le bell'opre affige</l>
<l>come a ferma colonna adamantina,</l>
<l>sì che non temon del nocchier di Stige</l>
<l>non che ne faccian gli anni aspra rapina,</l>
<l>ch'a lei termine il tempo non prefige</l>
<l>e quel che passa a la caduca gente,</l>
<l>a lei si trova sempre esser presente.</l>
</lg>
<lg><l>Nel mezzo sorge una sublime stanza</l>
<l>ove Arezia è su ricca base assisa,</l>
<l>Astrea quivi con lei, quivi Andria stanza</l>
<l>e con Sofrosignia sempre è Frognisa,</l>
<l>e di star sempre insieme han per usanza</l>
<l>Agapia intorno a lei Pesti ed Elpisa</l>
<l>tutte hanno grave ed onesta presenza,</l>
<l>piena di maestà, di riverenza.</l>
</lg>
<lg><l>Tra queste Arezia sta come star suole</l>
<l>Diana tra le sue ninfe minori,</l>
<l>o come se ne va superbo il sole</l>
<l>tra il chiaro lume de i celesti ardori;</l>
<l>ella ciascuno che la inchina e cole,</l>
<l>non pure essalta a dignitadi, a onori,</l>
<l>ma paga lor con or sì puro e schietto</l>
<l>che tra noi non si trova il più perfetto.</l>
</lg>
<lg><l>Se ne sta Apollo con le nove dive</l>
<l>intorno al seggio de la donna illustre,</l>
<l>e fanno andare al ciel, con voci vive,</l>
<l>ogni bell'alma ch'a virtù s'industre,</l>
<l>e non vi è alcun ch'a quella strada arrive</l>
<l>che non l'essalti Apollo e non l'illustre</l>
<l>facendolo tra gli altri alto e sublime,</l>
<l>con dolci versi e con pregiate rime.</l>
</lg>
<lg><l>Qui cornici non han luoco né corbi</l>
<l>che fan co' canti lor strepiti strani</l>
<l>che gli scaccia indi Arezia e cari a gli orbi</l>
<l>esser gli lascia ed a giudici insani</l>
<l>che non vuol che il costor gracchiare ammorbi</l>
<l>le grate voci e i canti alti e sovrani</l>
<l>de i cigni, che cantando i fatti egregi,</l>
<l>danno a gli uomini chiari eterni pregi.</l>
</lg>
<lg><l>Mentre la mercé dunque, Arezia dava</l>
<l>a chi de l'alto monte la via presa,</l>
<l>a lei, sprezzata ogni fatica, andava</l>
<l>ed il premio chiedea de la sua ascesa</l>
<l>e Febo con le muse lui lodava</l>
<l>di così bella e gloriosa impresa,</l>
<l>entrò Mercurio ed ad Arezia disse</l>
<l>ch'ella a Giove con lui tosto venisse.</l>
</lg>
<lg><l>Da la sede real la donna sorse</l>
<l>e a Giove se n'andò spedita e lieve</l>
<l>e da l'aspetto suo bene s'accorse</l>
<l>che chiesta non l'avea per cosa lieve;</l>
<l>tosto che il sommo padre, Arezia scorse</l>
<l>le disse: – Tu non sai che male aggreve</l>
<l>ora Ercol mio, poscia ch'egli è mancipio,</l>
<l>di chi tel volse tor sin da principio.</l>
</lg>
<lg><l>Egli che Idonia già tanto a schifo ebbe</l>
<l>come tu chiaro sai, come so anch'io,</l>
<l>per Giunon che veder morto il vorrebbe,</l>
<l>over sepolto nel profondo oblio,</l>
<l>a cui che te seguito avesse increbbe</l>
<l>come così ardente e così bel desio,</l>
<l>s'è dato a Idonia ed ella preso il mena</l>
<l>come servo legato a la catena.</l>
</lg>
<lg><l>Idonia in Lidia, l'ave or ne la corte</l>
<l>de la figlia di Iardano.Tu tosto</l>
<l>va a trarlo fuor di quelle gioie torte,</l>
<l>u' sotto ombra di ben, colei l'ha posto! –</l>
<l>Arezia allor da le celesti porte,</l>
<l>ratta là andò con l'animo disposto</l>
<l>di trarre Ercole fuor del van diletto</l>
<l>e di essequir quanto le ha Giove detto.</l>
</lg>
<lg><l>Era ne la stagion che i rai cocenti</l>
<l>al leone menato aveva il sole,</l>
<l>quando Onfale, con tutte le sue genti,</l>
<l>sul meriggio a posar (come si suole)</l>
<l>ita era ed Ercol, pien di fiamme ardenti,</l>
<l>coglieva nel giardin rose e viole</l>
<l>per farne don, poi che fusse destata,</l>
<l>a la donna da lui più che sé, amata.</l>
</lg>
<lg><l>Il misero avea intorno allor la gonna</l>
<l>che soleva portar per lo palagio,</l>
<l>colei che si era fatta di lui donna</l>
<l>e 'n vil ozio il teneva ed in vil agio;</l>
<l>tal che dal viso infor parea una donna</l>
<l>così concio l'avea l'amor malvagio</l>
<l>e l'oro avea a le braccia e l'oro al collo</l>
<l>col qual già la bell'Onfale legollo.</l>
</lg>
<lg><l>Arezia nel giardino a l'improviso</l>
<l>giunse e trovollo accorre a l'ombra fiori</l>
<l>e a la severità composto il viso,</l>
<l>mandò sdegnosa queste voci fuori:</l>
<l> – Dunque Ercole ha sì te, da te diviso</l>
<l>questa donna e sì pien di sciocchi ardori</l>
<l>che vergogna non hai di te a vederti</l>
<l>in queste infamie, in questi scorni aperti?</l>
</lg>
<lg><l>Mutato hai del leon dunque lo spoglio</l>
<l>in questa gonna e l'animo virile,</l>
<l>ora legato in questo molle invoglio,</l>
<l>hai dato in preda ad una donna vile?</l>
<l>Ai quanto de la sorte tua mi doglio,</l>
<l>poi che sì mutato hai pensiero e stile</l>
<l>che tu, che sopponevi a te i più crudi,</l>
<l>d'esser servo a costei dì e notte studi.</l>
</lg>
<lg><l>Non si conface già col bello inicio</l>
<l>de la tua vita questo ignobil mezzo,</l>
<l>né già a me ti chiamai perché il tuo officio</l>
<l>fusse di accor rose e viole al rezzo</l>
<l>e sepolto ti stessi sì nel vicio</l>
<l>che ne venisse insino a Giove il lezzo</l>
<l>e s'avesse a doler che di lui nato</l>
<l>fusse uom sì fuor di sé, sì effeminato.</l>
</lg>
<lg><l>Dunque se ti è di te tanto rimaso</l>
<l>che la memoria de' tuoi fatti serbe,</l>
<l>qualor ti viene a mente, ch'a l'occaso</l>
<l>mandati i tiranni hai, le bestie acerbe,</l>
<l>e che vinto hai qualunque fiero caso,</l>
<l>ne la tua prima età quando eri inberbe,</l>
<l>non ti vergogni di trovarti involto</l>
<l>in veste feminil con viril volto?</l>
</lg>
<lg><l>Deh, avess'io in mano ora duo bei cristalli</l>
<l>di cui l'un te fanciullo a te scoprisse,</l>
<l>l'altro riposto ora tra giuochi e balli,</l>
<l>con le catene al collo e a le man fisse,</l>
<l>vergognarti farei sì de' tuoi falli</l>
<l>ch'alcuno uomo tra noi giamai non visse</l>
<l>che rossor tanto avesse quanto avresti</l>
<l>ch'allor tu fussi quegli ed ora questi.</l>
</lg>
<lg><l>Ma a che ricerco io or specchi, per mostrarti</l>
<l>quali i tuoi fatti or son, quai prima foro?</l>
<l>Le braccia, il collo, i crin, tutte le parti</l>
<l>ch'avinti tieni ora di gemme e d'oro,</l>
<l>pon far di te medesmo vergognarti</l>
<l>e farti abbandonar sì vil lavoro:</l>
<l>questi omeri coperti ora di velo,</l>
<l>son forse quei che fian colonna al cielo?</l>
</lg>
<lg><l>Erano forse queste braccia tali</l>
<l>quando cingesti il collo a quel leone</l>
<l>che non per dar ria morte a gli animali,</l>
<l>ma a la ruina tua mandò Giunone,</l>
<l>vinti avrai dunque i mostri aspri e mortali</l>
<l>in ogni luoco ed in ogni stagione</l>
<l>e palme riportate e gran trionfi</l>
<l>perché Onfale, te vinto, ora trionfi?</l>
</lg>
<lg><l>Io veggo ben che ti ha levato il lume</l>
<l>la mia nemica Idonia, sol per porte</l>
<l>in ozio vile, tra le molli piume,</l>
<l>in sì lasciva e effeminata corte,</l>
<l>perché lasciando il tuo primo costume,</l>
<l>tu te ne giunga a vergognosa morte,</l>
<l>né l'avria fatto senza la Noverca</l>
<l>che il tuo disnore e la tua morte cerca.</l>
</lg>
<lg><l>Ella ha mandata Idonia con inganni,</l>
<l>con finta vista ad appannarti gli occhi,</l>
<l>per farti consumare i migliori anni</l>
<l>in lascivi piaceri e 'n pensier sciocchi,</l>
<l>onde il padre celeste, che i tuoi danni</l>
<l>visto ha dal ciel perché desio ti tocchi</l>
<l>d'onor, mandato ha me, che la maligna</l>
<l>voglia interrompa de la tua matrigna.</l>
</lg>
<lg><l>E come madre affezionata al figlio,</l>
<l>il danno e l'error tuo veder ti faccia</l>
<l>e fuor ti tragga di sì gran periglio,</l>
<l>facendoti lasciar questa rea traccia,</l>
<l>perché mente mutata ora e consiglio</l>
<l>come di fuor ti mostri, Ercole, in faccia,</l>
<l>così te stesso dentro anco ricovri</l>
<l>e il valor, come prima e il senno adovri.</l>
</lg>
<lg><l>Dunque, figliuol, tempo è che ti vergogni</l>
<l>di questa vita e a la primiera torni</l>
<l>e lasciando le false ombre ed i sogni</l>
<l>faccia ch'Idonia se ne strugga e scorni;</l>
<l>e ch'ove Onfale aver sol ora agogni</l>
<l>per viverti con lei tutti i tuoi giorni,</l>
<l>alzi la mente ad aver merto uguale</l>
<l>a le prime opre e aver vita immortale.</l>
</lg>
<lg><l>E perché sia la mortal piaga salda,</l>
<l>per cui già del tuo fin timida fui,</l>
<l>lascia le traccie di questa ribalda</l>
<l>che con faccia benigna, ancide altrui;</l>
<l>né la vesta non ha piega, né falda</l>
<l>che non sia piena de gli inganni sui</l>
<l>e quanto mostra più vita serena,</l>
<l>tanto più amorba l'uom più l'avenena! –</l>
</lg>
<lg><l>Qual costumato figlio che trascorso</l>
<l>per l'età giovenile, in error sia,</l>
<l>e per aver troppo allentato il morso,</l>
<l>si vegga uscito de la dritta via,</l>
<l>se il padre che gli vuol porger soccorso</l>
<l>e trarlo fuori de la strada ria,</l>
<l>l'error gli mostri con severa faccia</l>
<l>piena a un tratto d'amore e di minaccia.</l>
</lg>
<lg><l>Non solo non è ardito alzar la voce,</l>
<l>ma timidetto sta tutto e demesso,</l>
<l>e sì ardente vergogna il cor gli cuoce</l>
<l>che ne dimostra il viso indizio espresso,</l>
<l>tal, udito Ercol quel che sì gli nuoce,</l>
<l>tutto pentito de l'error commesso,</l>
<l>più che fuoco vermiglio in viso venne</l>
<l>e gli occhi vergognoso a terra tenne.</l>
</lg>
<lg><l>Allor soggiunse Arezia: – Figlio, i' veggio</l>
<l>che tu ti penti e chiaramente vedi</l>
<l>che mi ha mandato, insin dal sommo seggio,</l>
<l>Giove, perché tu quindi tragga i piedi;</l>
<l>dunque tempo è che il me tu scorga e il peggio</l>
<l>lasci da canto e poscia che ti avedi</l>
<l>avere errato, torni a l'opre buone,</l>
<l>a malgrado d'Idonia e di Giunone! –</l>
</lg>
<lg><l>Come corsier che 'n agio per la pace</l>
<l>stato sia lungo tempo, s'avien ch'oda</l>
<l>sonar la tromba, tanto il suon gli piace</l>
<l>che seco di legato esser si roda,</l>
<l>e star nel primiero agio sì gli spiace,</l>
<l>come, che sol del travagliar si goda,</l>
<l>che brama il cavalier che su vi monte</l>
<l>e col nemico a far guerra s'affronte.</l>
</lg>
<lg><l>Tal Ercol venne e la nodosa mazza</l>
<l>prese con la robusta e forte mano</l>
<l>e il cuoio si vestì che per corazza</l>
<l>usato aveva in ogni caso strano;</l>
<l>se dea non era, diveniva pazza</l>
<l>Giunon, vistol depor l'abito vano</l>
<l>e che per trarlo fuor di quella rea</l>
<l>via, Arezia a lui Giove mandato avea.</l>
</lg>
<lg><l>Pensò di opporsi a Giove e 'n uno instante</l>
<l>(ch'opera tosto chi ha poter divino)</l>
<l>a l'occaso n'andò, n'andò al levante,</l>
<l>al polo boreale ed a l'Austrino</l>
<l>e da gli immondi luochi accolse quante</l>
<l>Idonia genti avea sotto il domino,</l>
<l>e 'n una nube quella torma involse</l>
<l>e verso Lidia poi tutta la volse.</l>
</lg>
<lg><l>E qual talor veggiam piover dal cielo</l>
<l>limace e rane, in nube opaca avolte,</l>
<l>ch'a lo squarciar del nubiloso velo,</l>
<l>se ne vengono a terra in schiere folte,</l>
<l>tale allor quelle genti di mal pelo</l>
<l>scesero da la nube, in che fur tolte,</l>
<l>e si sparsero tutte in un momento,</l>
<l>ove Onfale avea e Idonia allogiamento.</l>
</lg>
<lg><l>Avevan strana e abominevol ciera</l>
<l>le genti accolte in quelle sozze torme,</l>
<l>che devean guerra fare ad Ercol fiera,</l>
<l>perché ei d'Idonia non lasciasse l'orme,</l>
<l>a l'altro l'un di lor simil non era</l>
<l>che capo e faccia avean tutti deforme:</l>
<l>quei buffalo parea, quel can, quell'orco,</l>
<l>orso, lupo, leon, grifo, angue, porco.</l>
</lg>
<lg><l>Qual maninconico uom vede talora</l>
<l>se si pone a dormir, sozze figure</l>
<l>che gli si fan dinanzi, ad ora, ad ora,</l>
<l>con corpi strani e faccie orride e oscure,</l>
<l>tal si vedevan quelle genti allora,</l>
<l>avendo giunte in un varie nature;</l>
<l>Idonia fatta da Giunone accorta,</l>
<l>le dispone in bell'ordine a la porta.</l>
</lg>
<lg><l>E volendo già uscire Arezia e Alcide,</l>
<l>con le sue squadre Idonia lor si oppose,</l>
<l>acciò che la nemica sua nol guide</l>
<l>a mercé aver de l'opre virtuose,</l>
<l>ma tosto che la gente Arezia vide</l>
<l>che Idonia a guerreggiare ivi dispose:</l>
<l> – Sta forte Ercole – disse – e il tronco afferra</l>
<l>ch'uscir quindi non puoi senza far guerra!</l>
</lg>
<lg><l>Né ti sgomentin questi mostri, o quelli</l>
<l>ch'ancor che sian forti e crudeli tutti,</l>
<l>nondimen perché a me sono rubelli,</l>
<l>essi, presente me, siano distrutti</l>
<l>e fuor te n'uscirai di questi ostelli,</l>
<l>di vizii pieni e di essercizii brutti</l>
<l>de' quai, tosto ch'uscito serai fore</l>
<l>tutta la vita tua fia pregio e onore! –</l>
</lg>
<lg><l>Come fier leon che viva in gabbia</l>
<l>od in catena chiuso in luoco angusto,</l>
<l>che dimostrar non può che valore abbia,</l>
<l>benché forte egli sia, benché robusto</l>
<l>s'avien che sfogar possa la sua rabbia,</l>
<l>ricovra a un tratto il suo valor vetusto</l>
<l>e strazio fa di tutte quelle belve</l>
<l>che incontra in spiaggie, in monti, in piani, in selve.</l>
</lg>
<lg><l>Così Ercol fe' poi che fu fuor de i lacci</l>
<l>co' quali egli già fu da Idonia preso</l>
<l>e acciò ch'ella il cor più non gli impacci,</l>
<l>col tronco in man contra que' mostri acceso</l>
<l>fe' com'uom fa che libertà procacci</l>
<l>e di servitù scuota il grave peso;</l>
<l>né tanto con la lancia fe' o col brando</l>
<l>Marte giamai, né Giove fulminando.</l>
</lg>
<lg><l>Qual suol talor ne la stagione estiva,</l>
<l>densa grandine por le biade a terra,</l>
<l>tal ovunque, col tronco, Ercole arriva</l>
<l>quell'empia e abominevol turba atterra</l>
<l>e di lor tanti de la vita priva</l>
<l>ch'a Idonia duole essersi messa in guerra,</l>
<l>che 'n guisa scompigliò quel sozzo stuolo,</l>
<l>che 'n pugna pur non ne rimase un solo.</l>
</lg>
<lg><l>Idonia, visto lo spietato strazio,</l>
<l>che de' suoi fece il gran figlio di Giove,</l>
<l>a porsi in fuga non trappose spazio</l>
<l>e non guardò come fuggisse od ove,</l>
<l>ma Alcide, del color scompiglio sazio,</l>
<l>perché via più il valor suo Arezia approve</l>
<l>per seguitare Idonia volge i passi,</l>
<l>ma Arezia il tien, né vuol che più oltra passi.</l>
</lg>
<lg><l>Però ch'ella sapea che sono tali</l>
<l>l'arti d'Idonia e c'han ne l'uom tal forza</l>
<l>ch'ancor ch'ella al fuggir finga aver l'ali</l>
<l>tosto che il viso volta, altri ave in forza,</l>
<l>se gli è lontan chi da le cose frali,</l>
<l>a la vita miglior l'alletta e inforza,</l>
<l>onde da lei non vuol ch'Ercol si tolga</l>
<l>perché Idonia di nuovo anco nol colga.</l>
</lg>
<lg><l>Gli dice ben: – Poiché guardi le spalle</l>
<l>di costei che sì bella già ti parve,</l>
<l>mira come ora è brutta e quanto falle</l>
<l>chi ingannato è da sue mentite larve! –</l>
<l>Tal vide in lei bruttezze che a miralle</l>
<l>veder l'inferno aperto ad Ercol parve,</l>
<l>e per dar morte a mostro così brutto,</l>
<l>era di seguitarla acceso tutto.</l>
</lg>
<lg><l>Ed ad Arezia disse: – Deh, ti piaccia</l>
<l>ch'io tolga questa ria peste dal mondo,</l>
<l>poich'è sì sozza e tanto bella in faccia</l>
<l>si mostra, per cacciar gli uomini al fondo! –</l>
<l>Basta, caro figliuol, ch'ella ti spiaccia,</l>
<l> – rispose Arezia –  poscia che il suo immondo</l>
<l>hai visto e come già di lei ti calse,</l>
<l>così a schifo abbi or le sue forme false.</l>
</lg>
<lg><l>Ché il padre tuo non vuol che costei mora</l>
<l>perch'abbia guerra l'uom sempre con lei</l>
<l>che poca loda al virtuoso fora,</l>
<l>se non avesse a superar costei;</l>
<l>e se l'uom perde ben con lei talora,</l>
<l>s'egli è come tu, caro a i sommi dei,</l>
<l>s'erge con l'alma a lei tanto rubella,</l>
<l>ch'egli è vittorioso e sen fugge ella.</l>
</lg>
<lg><l>E non sono, figliuol, questi nemici</l>
<l>da seguitar, quando essi in fuga vanno,</l>
<l>bastiti che conosca gli artifici</l>
<l>suoi chiari e da lei più non tema inganno;</l>
<l>né ch'ella, con lusinghe adulatrici</l>
<l>più t'induca a disnore, o induca a danno,</l>
<l>poiché il sommo rettor di tutto il cielo</l>
<l>ti ha mandato a levar da gli occhi il velo. –</l>
</lg>
<lg><l>Ciò detto, Arezia gli occhi in Ercol fissi</l>
<l>e acceso lui d'alto desio d'onore,</l>
<l>come raggio, o balen tosto partissi</l>
<l>e al ciel poggiando andò al sommo fattore,</l>
<l>che mandata l'avea, come vi dissi,</l>
<l>a trar de la mollizie Alcide fore</l>
<l>e gli narrò, come l'aveva sciolto</l>
<l>e a seguitare i pregi eterni volto.</l>
</lg>
<lg><l>Ercole sciolto da quel dur legame,</l>
<l>onde, per la bella Onfale fu preso,</l>
<l>come non curi più se l'odi, o l'ame,</l>
<l>o ch'appò lei sia in pregio, o vilipeso</l>
<l>per seguire altro amore ed altre trame,</l>
<l>aveva ad uscire indi il camin preso</l>
<l>quand'Onfale, vedutolo partire,</l>
<l>piangendo, così a lui cominciò a dire:</l>
</lg>
<lg><l> – Sei dunque, Ercole mio, così crudele</l>
<l>e così hai l'amor mio posto in oblio,</l>
<l>che per esser a te stata fedele</l>
<l>e aver me in tua man posto e il regno mio,</l>
<l>ora, come sleale ed infedele,</l>
<l>abbia a fuggir da me volto il desio?</l>
<l>Vuoi tu Ercol, forse che la tua partita</l>
<l>sia la cagion del fin de la mia vita?</l>
</lg>
<lg><l>Non mi promise già questo Giunone</l>
<l>ch'esser suol dea de' matrimoni santi,</l>
<l>allor, ch'ella m'apparve in visione</l>
<l>e il tuo amor, per mio ben, mi pose inanzi,</l>
<l>dicendo ch'egli mi seria cagione</l>
<l>d'util, di molto onore e di ben tanti</l>
<l>che me n'andrei al par di quante mai</l>
<l>ebber tempo felice e giorni gai.</l>
</lg>
<lg><l>Questo mal fia, mal fia, onne, Alcide, questo</l>
<l>se tu ora mi abbandoni e se mi lassi</l>
<l>che non fu stato mai sì rio e funesto,</l>
<l>che il mio misero (oimé ) molto nol passi,</l>
<l>tutto dolor fia di mia vita il resto</l>
<l>e tutti i giorni miei di gioia cassi</l>
<l>se pur possibil fia ch'io me ne viva,</l>
<l>s'io mi rimango (oimé ) qui di te priva.</l>
</lg>
<lg><l>L'aver sopposta a te l'onestà mia</l>
<l>che via più cara a me che la vita era,</l>
<l>per la qual sino al cielo andar solia,</l>
<l>famosa, fra lo stuol muliebre e altiera,</l>
<l>moverti a pietà aver di me devria,</l>
<l>se crudo fusti ben più d'ogni fiera,</l>
<l>veggendo c'ho ogni cosa, oimé, negletta,</l>
<l>per fare a te la Lidia e me soggetta.</l>
</lg>
<lg><l>Deh, per pietà s'è n te pietade mira</l>
<l>ch'oltra l'aver la mia onestà perduta,</l>
<l>a i re vicini e al popol loro in ira,</l>
<l>sol per aver te amato, i' son venuta,</l>
<l>tal ch'ad altro ognun d'essi or non aspira,</l>
<l>(poi che sì aversa m'è la sorte suta)</l>
<l>che tosto che tu fia da me partito,</l>
<l>voltare il poter lor contra me unito.</l>
</lg>
<lg><l>E se di me non vuoi pietade avere,</l>
<l>se cosa da me avuta non ti è grata,</l>
<l>deh, qualche mercé faccia ora ottenere</l>
<l>il commun figlio a questa sconsolata,</l>
<l>per lo qual io sperai sempre vedere</l>
<l>in sicuro la Lidia e me beata.</l>
<l>Deh fa, caro il mio Alcide, ch'io non veda</l>
<l>ch'ad altri io resti e il figlio e il regno in preda.</l>
</lg>
<lg><l>E se tu sprezzi il figlio anco e la madre</l>
<l>e nulla curi de la Lidia il regno,</l>
<l>riguarda te, che sei di Lamon padre,</l>
<l>e vedi quanto fora di te indegno,</l>
<l>che prigion stesse tra le ostili squadre;</l>
<l>te salvo.così caro e nobil pegno,</l>
<l>e che colei che tal figlio produsse,</l>
<l>te vivo serva e prigionera fusse.</l>
</lg>
<lg><l>Vorrai Ercole tu, vorrai tu forse,</l>
<l>tu, che sei nato a dare a ognun salute,</l>
<l>che perch'Onfale al tuo desio si porse,</l>
<l>inamorata de la tua virtute,</l>
<l>la sua vita, il suo stato ora sì inforse,</l>
<l>ch'o se ne mora, o sì sua sorte mute,</l>
<l>che sol per esser stata a te cortese,</l>
<l>qui resti a sostenere onte ed offese? –</l>
</lg>
<lg><l>Le chiuse sì il dolor ciò detto il core</l>
<l>e sì le tolse le parole ch'ella</l>
<l>non poté più trar spirto, o mandar fore</l>
<l>voce, o sospiro;ad Ercole vedella</l>
<l>in tale ambascia e 'n così gran dolore</l>
<l>increbbe e per pietà ch'egli ebbe d'ella,</l>
<l>per le cure lenir, ch'avuta al cor fisse,</l>
<l>con benigno parlar, così le disse:</l>
</lg>
<lg><l>è – Non negherò cara reina, mai</l>
<l>di non avere avuti benefici</l>
<l>singolari da voi cui sì pregiai,</l>
<l>ch'abbandonati i miei primieri offici,</l>
<l>tutto a l'arbitrio vostro i' mi lasciai,</l>
<l>e da le mie alte imprese, a gli essercici</l>
<l>lasciai condurmi che fur grati a vui,</l>
<l>posto tutto in oblio quel che già fui.</l>
</lg>
<lg><l>Ma non rimarrà già ch'a mia difesa</l>
<l>io non adduca a voi breve ragione,</l>
<l>la qual poscia che fia da voi compresa:</l>
<l>vedrete chiaro che la dea Giunone,</l>
<l>che giamai non cessò di farmi offesa,</l>
<l>di quanto avenuto è, stata è cagione,</l>
<l>e che Giove, mio padre che mi ha in forza</l>
<l>a far da voi partita ora mi sforza.</l>
</lg>
<lg><l>E s'io vi dico men ch'il ver, gli dei</l>
<l>tutti e le dee de le celesti spere,</l>
<l>sian sempre congiurate a' danni miei,</l>
<l>sì ch'io non possa di lieto vedere,</l>
<l>quando qui, per tor voi da casi rei;</l>
<l>venni, reina, i' non pensai d'avere</l>
<l>cagione alcuna d'esservi congiunto,</l>
<l>né credo ch'a ciò voi pensaste punto.</l>
</lg>
<lg><l>Ma Giunon poscia ch'ebbi occiso il drago</l>
<l>e i ladri debellati de l'Efeso,</l>
<l>fe' che il sonno mostrommi in falsa imago,</l>
<l>ch'esser del vostro amor deveva acceso,</l>
<l>perché quel Dio sol d'ingannarmi vago,</l>
<l>il sembiante di Giove in tutto preso</l>
<l>come fusse mio padre, ciò mostrommi</l>
<l>e di desio di voi tutto infiammommi.</l>
</lg>
<lg><l>Il simil (come da quel che già detto</l>
<l>m'avete accolgo) fe' con finte larve,</l>
<l>di voi che tolto di Giunon l'aspetto,</l>
<l>da lei sospinto, venne ad ingannarve</l>
<l>e che finto ciò fusse, ora l'effetto</l>
<l>il può (tacendo me) chiaro mostrarve</l>
<l>che s'avesse ciò allor Giove ordinato</l>
<l>non avrebbe pensiero ora mutato.</l>
</lg>
<lg><l>Né mandata avria Arezia il sommo Giove,</l>
<l>ad Idonia contraria in questa parte,</l>
<l>la qual mi comandasse che quindi, ove</l>
<l>Idonia mi legò, gissi in disparte</l>
<l>e l'essersi colei messa a le prove</l>
<l>contra Arezia, con quanta usar seppe arte</l>
<l>e il vederla non pur fugata e vinta,</l>
<l>ma che rimasa è poco men ch'estinta.</l>
</lg>
<lg><l>Apertamente dimostrar vi puote</l>
<l>che così il padre mio nel ciel dispose,</l>
<l>e se il motor de le superne ruote</l>
<l>per cagioni a lui note, a noi nascose,</l>
<l>vuol che ciò sia, come d'effetto vuote,</l>
<l>le cose far poss'io ch'ei si propose</l>
<l>ch'esser devesser, con saper secreto</l>
<l>e con fermo e inviolabile decreto?</l>
</lg>
<lg><l>S'io potessi disporre a voglia mia</l>
<l>di me medesmo, i' non starei sopposto</l>
<l>al duro arbitrio, a l'aspra signoria</l>
<l>d'Euristeo, a me, per fier destin, preposto;</l>
<l>or, poscia che il ciel vuol che così sia,</l>
<l>né posso quel mutar ch'egli ha disposto,</l>
<l>prego, reina, che ciò il duol v'acquieti,</l>
<l>né la partenza mia più v'inquieti.</l>
</lg>
<lg><l>Ché per lo capo mio, per quel del figlio,</l>
<l>che fia del nostro amor perpetuo pegno,</l>
<l>vi giuro, se potesse uman consiglio</l>
<l>farmi restar con voi, qui in questo regno,</l>
<l>mi vedreste accettar, con lieto ciglio,</l>
<l>l'occasion per tormi a quello indegno</l>
<l>tiranno che mi preme, ma conviemmi</l>
<l>seguir quel che il mio padre in sorte diemmi.</l>
</lg>
<lg><l>Ma fin mai che fian rette queste membre</l>
<l>da lo spirto, fin mai che piaccia al cielo,</l>
<l>che di me in questa vita i' mi rimembre,</l>
<l>non mi uscirà del cor l'ardente zelo</l>
<l>con cui legati fummo ambiduo insembre,</l>
<l>né l'imago di voi che nel cor celo</l>
<l>per averlavi viva in ogni tempo,</l>
<l>pora indi cancellar luoco, né tempo! –</l>
</lg>
<lg><l>Mentre ad Onfale Alcide ciò esponea</l>
<l>per acquetarle la gravosa doglia,</l>
<l>ella irata qua e là gli occhi volgea,</l>
<l>come chi acerbo sdegno irato accoglia</l>
<l>ed alfin, vinta da l'ambascia rea,</l>
<l>poiché contrario il vide a la sua voglia,</l>
<l>tutta piena di sdegno e di furore,</l>
<l>mandò dal petto queste voci fuore:</l>
</lg>
<lg><l> – Ai disleal, non ti fu padre mai</l>
<l>Giove, ma il crudo re de l'ombre bigie,</l>
<l>poiché nulla ti movono i miei guai,</l>
<l>né questo aspro dolor che m'ange e afflige,</l>
<l>né ti die donna alcuna il latte mai,</l>
<l>ma la furia più rea ch'avesse stige,</l>
<l>perché non debb'io dir, misera, il vero</l>
<l>poiché per te languisco e per te pero?</l>
</lg>
<lg><l>A che speme maggior più mi riserbo,</l>
<l>misera me? Poiché giuste querele</l>
<l>mosso punto non han questo superbo</l>
<l>ch'ogni dolcezza mia rivolta ha in fele?</l>
<l>Ve' che ragion, perché non formi verbo</l>
<l>più contra lui, più, oimé, non mi querele,</l>
<l>adduce questo ingrato, pien d'asprezza</l>
<l>che sen porta il mio onore e me disprezza.</l>
</lg>
<lg><l>Mandata Arezia or gli ha Giove che il toglia</l>
<l>da me e le fiamme spenga e tutti i lacci,</l>
<l>onde Idonia il legò, rompa e discioglia;</l>
<l>e il tragga fuor de gli amorosi impacci,</l>
<l>il sonno già sotto mentita spoglia,</l>
<l>ci ingannò, come chi altri in sogno impacci:</l>
<l>va pure ingrato, va poich'andar vuoi</l>
<l>e segui perch'io mora, i desir tuoi.</l>
</lg>
<lg><l>Questa la somma sia d'ogni tua lode</l>
<l>che ten porti le spoglie d'una Lida,</l>
<l>che tu ingannasti, con astuta frode,</l>
<l>perché l'onor perduto ella si uccida,</l>
<l>degno ben fia ch'ognun ti pregi e lode,</l>
<l>perché di una reina sii omicida,</l>
<l>che se l'onor, la vita e il regno diede,</l>
<l>a quella di ch'or manchi, infedel, fede.</l>
</lg>
<lg><l>Ma spero ancor se la bontà divina</l>
<l>cura, come cred'io, le cose basse,</l>
<l>che vendetta farà di me meschina,</l>
<l>che così afflitta e sconsolata lasse</l>
<l>e Giunon prego ch'a la tua ruina</l>
<l>usi ogni ingegno e pria che l'Egeo passe,</l>
<l>ti mandi così cruda e ria tempesta</l>
<l>che chiami il nome mio con voce mesta! –</l>
</lg>
<lg><l>Dal grave duol quivi Onfale sospinta,</l>
<l>se ne cade ciò detto inanzi Alcide,</l>
<l>non altramente che se fusse estinta</l>
<l>cosa che con dolor grave egli vide</l>
<l>e potea ogni sua forza restar vinta</l>
<l>da la pietà che n'ebbe, ma si avide</l>
<l>(poi che fu stato buona pezza in forse)</l>
<l>ch'era, l'ivi restare, a Giove opporse.</l>
</lg>
<lg><l>Onde miglior pregò ad Onfale mente</l>
<l>e lei lasciata a le donzelle in mano,</l>
<l>a l'apprestata nave incontinente</l>
<l>andò e trovò a l'entrar tutto il mar piano;</l>
<l>l'empia Giunon spinta da l'ira ardente,</l>
<l>non patì che pregasse Onfale invano</l>
<l>ed ad Eolo s'andò, piena di sdegno</l>
<l>perché turbasse di Nettuno il regno.</l>
</lg>
<lg><l>E giunta a lui disse: – Poi c'hai de i venti</l>
<l>Eolo l'impero e lor puoi comandare,</l>
<l>per impor fine a' miei duri lamenti,</l>
<l>ti son, dal ciel, venuta a ritrovare,</l>
<l>perché gli facci uscir tanto violenti</l>
<l>che volgan sottosopra l'Egeo mare,</l>
<l>ch'or solca, altiero, un gran nemico mio</l>
<l>e il conducan, tra l'onde, a fine rio.</l>
</lg>
<lg><l>Ti prometto se 'n ciò contenta i' fia</l>
<l>di darti moglie la più vaga e snella</l>
<l>ninfa, che 'n ciel mi tenga compagnia,</l>
<l>la qual ti faccia padre di una bella</l>
<l>prole, cui pare unqua forse non fia;</l>
<l>concita tu Eolo adunque tal procella</l>
<l>che il reo, che m'empie di pensier molesti,</l>
<l>per opra tua, nel mar sommerso resti! – </l>
</lg>
<lg><l>Eolo allor: – So che degno tu mi fai,</l>
<l>reina, de la mensa de gli dei,</l>
<l>e che se ti negassi cosa mai</l>
<l>che far potessi, troppo error farei,</l>
<l>però sicura sii che tu averai</l>
<l>in tuo servigio, tutti i venti miei</l>
<l>che solo i' son di sodisfarti vago,</l>
<l>e te contenta, i' mi terrò assai pago! –</l>
</lg>
<lg><l>Giunon sì parte ed Eolo la gran verga</l>
<l>spinge al lato del cavo, orrido monte,</l>
<l>perch'indi esca ogni vento e il mar disperga</l>
<l>sì che insino a le nuvole sormonte</l>
<l>ed Ercol (se possibil fia) sommerga</l>
<l>e di Giunon sian pareggiate l'onte:</l>
<l>usciro Euro, Aquilone, Africo e Noto,</l>
<l>onde il monte restò de i venti vuoto.</l>
</lg>
<lg><l>Sendo Ercol dunque al mar tutto in domino,</l>
<l>sì che da lato alcun non vedea sponda</l>
<l>pensando non aver turbo vicino,</l>
<l>ma solcar come pria, tranquilla l'onda,</l>
<l>vide mutarsi il lieto in rio camino</l>
<l>e la dolce aura che spirò seconda,</l>
<l>tacere e il vento rio con tal furore</l>
<l>soffiar ch'empiva ognun d'alto terrore.</l>
</lg>
<lg><l>Cominciò a farsi il mar turbido e nero,</l>
<l>il mar da tutti i quattro venti scosso,</l>
<l>mutaro i marinar tosto pensiero,</l>
<l>poiché si vider tal furore adosso,</l>
<l>d'ora, in ora si fe' il vento più fiero</l>
<l>e ne fu il mare insino al fondo mosso,</l>
<l>onde il ciel chiaro, più nero che pece,</l>
<l>per gli densati nuvoli si fece.</l>
</lg>
<lg><l>Da le nubi percosse escono tuoni,</l>
<l>d'insolito e incredibile rumore</l>
<l>e veggonsi apparir fuori co' suoni</l>
<l>lampi di vivo e spaventoso ardore</l>
<l>e par che tutto il cielo arda e risuoni,</l>
<l>qualor lampeggia e il fulmine esce fuore</l>
<l>e grandine dal ciel cade sì densa</l>
<l>ch'ognun che il fine suo sia giunto pensa.</l>
</lg>
<lg><l>I naviganti tutti ad usar l'arte</l>
<l>si danno con quanta han forza, od ingegno:</l>
<l>chi cala vele e chi racconcia sarte</l>
<l>e chi è al temone, onde si regge il legno,</l>
<l>chi va scorrendo in questa e 'n quella parte</l>
<l>e dà di ciò che far si deve, segno,</l>
<l>che non si udiva voce alcuna, tanto</l>
<l>era il furor del mar per ogni canto.</l>
</lg>
<lg><l>Al temon stando il buon maestro intento</l>
<l>cercava di scansar l'aspra procella,</l>
<l>or secondava, a sua salvezza, il vento,</l>
<l>e a questa parte si piegava e a quella</l>
<l>e quantunque gli fusse di spavento</l>
<l>la tempesta, ch'ognor crescea più fella,</l>
<l>non tralasciava cosa, onde la nave</l>
<l>si potesse salvar da l'onde prave.</l>
</lg>
<lg><l>Spezza l'arbore il vento e fa cadere</l>
<l>rotti ne l'onde balladore e gabbia</l>
<l>e cruda l'onda in ogni parte fere,</l>
<l>né giova al buon nocchier, che ben l'arte abbia,</l>
<l>s'apre talora il mare e il fa cadere,</l>
<l>con molti giri, insin suso la sabbia,</l>
<l>talora il leva e gire il fa tanto alto</l>
<l>che gli vien di paura il cor di smalto.</l>
</lg>
<lg><l>Colui che la cura ha di veder ove</l>
<l>il nemico furor spinga la barca,</l>
<l>da contemplar la carta non si move</l>
<l>e fa sapere a gli altri ove ella varca</l>
<l>e il commune parer, che molto giove,</l>
<l>gittar le robbe, onde la nave è carca</l>
<l>ed ad un tratto la gente smarrita</l>
<l>le dona a l'onde per salvar la vita.</l>
</lg>
<lg><l>I marinari a consigliarsi insieme</l>
<l>da gli altri si riducono lontani,</l>
<l>e mentre l'onda e il vento il legno preme,</l>
<l>consigli fan tra lor, ma tutti vani,</l>
<l>che così crudo e impetuoso freme</l>
<l>il mar che non vi pon discorsi sani,</l>
<l>onde non sanno in qual parte piegarsi</l>
<l>per potere in sicur luoco ritrarsi.</l>
</lg>
<lg><l>Chi a Nettuno immolar promette un toro,</l>
<l>se salvo fuor di quel pericolo esce,</l>
<l>chi dar nera agna a Borea e nera a Coro,</l>
<l>se men feroce il mar questo e quel mesce,</l>
<l>e chi a Giove promette imago d'oro,</l>
<l>se scampa dal furor che sì altier cresce,</l>
<l>chi a le dolci aure una bella agna bianca,</l>
<l>se, per lo favor lor, l'ira al mar manca.</l>
</lg>
<lg><l>Intanto quei che son ne la sentina</l>
<l>attendono a turar le fesse e questi</l>
<l>a prora corre, a poppe quei camina,</l>
<l>perché d'entrar l'acqua nemica resti,</l>
<l>altri sono a gittar l'onda marina</l>
<l>ch'è ne la nave ed altri sono presti</l>
<l>a porre in opra pece ed asse e chiovi,</l>
<l>ovunque il legno aperto si ritrovi.</l>
</lg>
<lg><l>Quando pensaro di vedere al fine</l>
<l>la ria tempesta, ella più fiera venne,</l>
<l>né valser voti a l'anime meschine,</l>
<l>né al legno non avere arbore e antenne,</l>
<l>perché, acciò che la nave a pien ruine</l>
<l>par ch'ad alzarsi l'onde abbian le penne,</l>
<l>le quali scendon poi con furor tale</l>
<l>che n'attende ciascun danno mortale.</l>
</lg>
<lg><l>Ercol che vede ognun pien di paura</l>
<l>cerca di aggiungere animo ed ardire</l>
<l>a chi di provedere ave la cura</l>
<l>per poter fuor de la tempesta uscire,</l>
<l>ma poscia che 'n van vede ch'assicura</l>
<l>e questo e quello e teme ognun morire,</l>
<l>si volge a Giove ed a lui porge preghi</l>
<l>che di dargli soccorso ora non neghi.</l>
</lg>
<lg><l>Sì che possa morir con l'arme in mano</l>
<l>e non resti nel mar preda de l'acque.</l>
<l>Giove non lasciò andare il prego vano,</l>
<l>ma così tosto ch'Ercole sì tacque</l>
<l>non essendo Mercurio indi lontano,</l>
<l>di subito mandarlo ad Eolo piacque</l>
<l>e gli fe' dir ch'i venti richiamasse</l>
<l>sì che nessun di lor più il mar turbasse.</l>
</lg>
<lg><l>E che non gliele avea dati in podesta</l>
<l>perché gli fesse contra Alcide gire,</l>
<l>e che se il lor furor tosto non resta,</l>
<l>egli il farà de la follia pentire</l>
<l>e chiaro gli farà veder che 'n questa</l>
<l>parte a Giunon non era da ubidire,</l>
<l>e ch'egli s'era appreso a mal consiglio</l>
<l>a concitare il mar contra suo figlio.</l>
</lg>
<lg><l>Vola Mercurio e l'ambasciata espone</l>
<l>ad Eolo ed ei, che Giove irato sente,</l>
<l>chiama i venti e nel carcer lor gli pone</l>
<l>sì che Greco non soffia, né Ponente,</l>
<l>e il mar si placa ed il furor depone</l>
<l>e il ciel Giove serena immantinente,</l>
<l>onde, poi ch'è il mar queto e il vento tace,</l>
<l>girare Ercol può il legno, ove gli piace.</l>
</lg>
<lg><l>Vedeasi un ampio luoco indi in disparte,</l>
<l>curvo come suriano arco di corno,</l>
<l>ove erano antri che pareano ad arte,</l>
<l>caro albergo a le ninfe e bel soggiorno,</l>
<l>eran sedi di marmo in ogni parte,</l>
<l>con soavi e dolci ombre d'ogni intorno,</l>
<l>quinci e quindi sorgean duo scogli in alto</l>
<l>cui dava indarno il mar turbato assalto.</l>
</lg>
<lg><l>Perché vi si rompea l'onda minace</l>
<l>e 'n se stessa tornava in varii seni,</l>
<l>onde il luoco sicuro era e capace</l>
<l>de le navi ch'a lui buon destin meni,</l>
<l>né bisogno ivi è d'ancora tenace,</l>
<l>né di chi leghi i legni, o gli incateni,</l>
<l>perché, senza altro, essi vi son sicuri</l>
<l>tra il queto molle de' cristalli puri.</l>
</lg>
<lg><l>Volta il nocchiero a quel bel luoco il legno</l>
<l>e face biancheggiar co' remi il mare,</l>
<l>il mar che dianzi era sì pien di sdegno</l>
<l>che ognuno di fin reo fe' dubitare;</l>
<l>si vider l'acque di letizia segno</l>
<l>a l'entrar de la barca, ad Ercol dare,</l>
<l>e de gli spechi uscir liete le ninfe</l>
<l>e Alcide accor tra quelle chiare linfe.</l>
</lg>
<lg><l>E le membra, dal mar tabide e infette,</l>
<l>con tepid'onde in guisa ristoraro</l>
<l>che non solo divenner monde e nette,</l>
<l>ma nel primo valor le ritornaro;</l>
<l>rese Ercol grazie a quelle ninfe elette</l>
<l>e poscia egli e i compagni se n'andaro,</l>
<l>scesa la nave a la nobil cittade</l>
<l>che Doliche diceasi in quella etade.</l>
</lg>
<lg><l>Ne l'andar a Doliche il forte Alcide</l>
<l>dal mare ondoso appresso il lito spinto,</l>
<l>un cadavero d'uomo giacer vide,</l>
<l>onde ne fu da molta pietà vinto,</l>
<l>ma da via più, dapoi ch'egli si avide</l>
<l>ch'Icaro quegli fu ch'ivi era estinto,</l>
<l>il quale, per fuggir dal re Minosse,</l>
<l>per l'aria l'ali, col suo padre, mosse.</l>
</lg>
<lg><l>Ché dopo l'adulterio empio di Creta,</l>
<l>di cui nel luoco suo memoria fia,</l>
<l>il re che seppe che, Pasife lieta</l>
<l>del mal compì per Dedal, l'opra ria,</l>
<l>con la mente turbata ed inquieta,</l>
<l>com'ha chi oltraggio vendicar desia,</l>
<l>dopo lungo pensar, prese consiglio</l>
<l>di dare aspra prigione al padre e al figlio.</l>
</lg>
<lg><l>E l'uno e l'altro in una forte torre</l>
<l>fece serrar, pien d'ira e di disdegno,</l>
<l>Dedalo che dal carcere disciorre;</l>
<l>sé col figliuolo suo fece disegno</l>
<l>con varie penne quattro ali a comporre</l>
<l>si die, per veder s'opra del suo ingegno</l>
<l>gli potea far di quella rocca uscire</l>
<l>ov'ambi i giorni lor devean finire.</l>
</lg>
<lg><l>Seco dicendo: – Ci ha Minosse chiuso</l>
<l>la terra e il mar col porci in questo loco,</l>
<l>ma egli vedrà che troverem dischiuso</l>
<l>l'aere e curerem la prigion poco,</l>
<l>così faran ch'ei rimarrà deluso</l>
<l>quest'ali ch'io compongo a poco, a poco,</l>
<l>e vedrà che s'uscir di questo ostello</l>
<l>com'uom non posso, i' porrò uscirne augello.</l>
</lg>
<lg><l>Poi con cera costrutte e con bitume</l>
<l>l'ali ch'esser deveangli di gran duolo,</l>
<l>a sé le addattò e al figlio e dal cacume</l>
<l>de la torre, ivi aperta, andaro a volo:</l>
<l>chi vide lor fuor de l'uman costume</l>
<l>come pennuti augei solcare il polo,</l>
<l>credettero che fusser dei celesti</l>
<l>che fendessero l'aria in mortai vesti.</l>
</lg>
<lg><l>Aveva il padre al suo figliuol commesso</l>
<l>che, per lo mezzo, lui sempre seguisse,</l>
<l>e non andasse tanto a l'onde appresso,</l>
<l>ch'umido e grave l'ala indi venisse;</l>
<l>né alzasse, nel poggiar, tanto se stesso</l>
<l>che vicin troppo al solar raggio gisse,</l>
<l>perché il calor le penne non sciogliesse,</l>
<l>e nel profondo mar, dal ciel, cadesse.</l>
</lg>
<lg><l>Il ricordo fu ben pieno di amore</l>
<l>ma fu la sorte al buon desir contraria</l>
<l>che il giovanetto di vivace core,</l>
<l>del poggiar vago, in guisa il volo varia,</l>
<l>e sì vicino va al celeste ardore,</l>
<l>che battendo le penne altiero in aria</l>
<l>si sciolgon tutte ed egli resta, quale</l>
<l>si rimarria nel cielo, augel senza ale.</l>
</lg>
<lg><l>Onde, il padre chiamando, in mar caddeo</l>
<l>e con la morte sua fe' veder chiaro</l>
<l>ch'i desir di quei figli hanno fin reo</l>
<l>che i paterni consigli disprezzaro;</l>
<l>tal Dedalo dolor del caso aveo</l>
<l>che per l'ambascia e per lo duolo amaro</l>
<l>fu per fermare il volo e lasciarsi ire</l>
<l>nel mare e col figliuolo, ivi morire.</l>
</lg>
<lg><l>Al miser padre, non più padre, dolse</l>
<l>che ad ale fabricare unisse penne</l>
<l>e ch'a gli umer del figlio e a i suoi le involse</l>
<l>poi ch'ad Icaro fin sì tristo avenne</l>
<l>e gli occhi al pianto e a le querele sciolse</l>
<l>la lingua e quasi nuda voce venne,</l>
<l>e mentre egli: –  Icaro! Icaro! –  chiamava,</l>
<l>Icaro il ciel, Icaro il mar sonava.</l>
</lg>
<lg><l>Icaro – diceva egli – estinto sei</l>
<l>Icaro estinto sei perch'io infelice</l>
<l>a la tua morte allor la via ti fei</l>
<l>che per fuggir del re la furia ultrice</l>
<l>de la rocca ad uscir l'ali ti dei</l>
<l>facendoti quel far ch'ad uom non lice?</l>
<l>Icaro, il padre, il padre male accorto</l>
<l>volendoti salvare, Icar ti ha morto! –</l>
</lg>
<lg><l>Di ta' querele il ciel Dedalo empiendo,</l>
<l>solcando l'aria se ne giunse a Cume</l>
<l>ed ivi fabricò un tempio stupendo</l>
<l>a Febo e dicò a lui le lievi piume</l>
<l>e l'istoria del caso ivi fingendo,</l>
<l>quando volse mostrar che il solar lume</l>
<l>l'ale avea tolte al figlio suo, la mano</l>
<l>meno li venne e fu il disegno vano.</l>
</lg>
<lg><l>Tre volte cominciò l'opra e tre volte</l>
<l>venne la man paterna a l'opra meno</l>
<l>che gli furo dal duol le forze tolte,</l>
<l>dal duol che gli occupava il cor nel seno</l>
<l>con sospiri versò lagrime molte</l>
<l>e non potendo al gran dolor por freno,</l>
<l>non poté ivi mostrar la nobil arte</l>
<l>che rimase imperfetta in quella parte.</l>
</lg>
<lg><l>Or, passando indi allora Ercole a sorte,</l>
<l>poscia ch'estinto il giovane visto ebbe,</l>
<l>il fine suo, la sua improvisa morte</l>
<l>gli dolse in guisa, in guisa gli rincrebbe</l>
<l>che pigliar fece quelle membra morte,</l>
<l>e come fatto a un suo fratello avrebbe</l>
<l>in Doliche, fermato ch'ebbe il piede,</l>
<l>sepultura di lui degna, gli diede.</l>
</lg>
<lg><l>E perch'eterna fusse la memoria</l>
<l>di caso tale, die a l'isola nome,</l>
<l>(come fede ne fa l'antica istoria)</l>
<l>d'Icaro e n'ebbe il mar anco il cognome,</l>
<l>tale che fama eterna, eterna gloria,</l>
<l>scarco che fu de le terrene some,</l>
<l>Icaro n'ebbe, poi ch'egli die spento</l>
<l>nome a un'isola intiera, a un elemento.</l>
</lg>
<lg><l>Dedalo ad Ercol per tal fatto erresse</l>
<l>poscia una statua fatta a la sua imago,</l>
<l>acciò che la futura età sapesse,</l>
<l>quanto Ercol di giovar sempre fu vago;</l>
<l>attese Ercol che il mare in calma stesse</l>
<l>e a piene vele entrò nel salso lago</l>
<l>e tornò a Tebe;ma i' vo' differire</l>
<l>a un altro dì quel che mi avanza a dire.</l></lg></div1>

<div1><head>XVIII</head>

<lg><l>Donne gentili in cui chiaro si vede</l>
<l>il gran pregio d'onore e d'onestate,</l>
<l>se ben l'istoria ora a contar mi chiede</l>
<l>lascivo amore e fiamme scelerate,</l>
<l>non è che macchiar voglia quella fede</l>
<l>che inviolabile voi sempre servate,</l>
<l>né che per una, o due triste, impudiche,</l>
<l>dir voglia voi men d'onestade amiche.</l>
</lg>
<lg><l>Ché non mi è novo che, più che la luce,</l>
<l>cara l'onestà avete e il vero onore,</l>
<l>ché il vostro pregio d'ogni intorno luce</l>
<l>e sparge di virtù raro splendore;</l>
<l>e più privo è che cieco de la luce</l>
<l>chi non conosce il vostro alto valore</l>
<l>e non vede che pria morir potreste</l>
<l>ch'esser men che pudiche e men ch'oneste.</l>
</lg>
<lg><l>Né solo a' nostri tempi una sì noma</l>
<l>che spanda di onestà lume vivace,</l>
<l>come già si nomò Lucrezia a Roma,</l>
<l>de la qual nobil fama anco non tace,</l>
<l>ma la lascivia da cotante è doma</l>
<l>in tante splende l'onestà verace,</l>
<l>che 'n scrivere i lor pregi e i loro onori,</l>
<l>stanchi se ne vedrian mille scrittori.</l>
</lg>
<lg><l>Ma come il loglio nasce tra il buon grano</l>
<l>e l'urtiche, talor tra le viole,</l>
<l>così tra donne d'intelletto sano</l>
<l>produr natura anco le sciocche suole,</l>
<l>che, date in preda a l'appetito insano,</l>
<l>dannosi a seguir sol quel ch'egli vuole,</l>
<l>non perché l'altre il vizio loro aggravi,</l>
<l>ma perché lucan più i lor desii savi.</l>
</lg>
<lg><l>Ché come il nero, posto a lato al bianco,</l>
<l>fa che il candido suo via più si scopre</l>
<l>e il codardo fa veder l'uom franco,</l>
<l>se l'uno l'arme contra l'altro adopre,</l>
<l>così queste ree femine fanno anco,</l>
<l>con le lor scelerate e malvagie opre,</l>
<l>ché siate tanto più caste e gentili,</l>
<l>quanto elle son più disoneste e vili.</l>
</lg>
<lg><l>Ma tra quante fuggir mai la ragione</l>
<l>e seguiro il desio sotto le stelle,</l>
<l>giamai non fu in alcuna regione,</l>
<l>tra quante furo mai malvage e felle,</l>
<l>cosa da poter porre al paragone</l>
<l>con questa, di cui forza è ch'or favelle,</l>
<l>ché de la rea Pasife l'amor empio</l>
<l>fu senza pari al mondo e senza essempio.</l>
</lg>
<lg><l>Ma prima che di lei parli, è mestiero</l>
<l>che per maggiore intelligenza, i' spieghi</l>
<l>quel ch'a pena parrà simile al vero,</l>
<l>ma credalo chi vuol, chi vuole il neghi,</l>
<l>basta a me sol che dal dritto sentiero</l>
<l>e da quel ch'accettato è, non mi pieghi</l>
<l>e che quel che narrò la gente antica,</l>
<l>poscia che il loco lo mi chiede, i' dica.</l>
</lg>
<lg><l>Era Vener la dea de la bellezza</l>
<l>dignissima di aver marito a lato</l>
<l>che fusse tutto amor, tutto vaghezza,</l>
<l>e non avesse in lui nulla d'ingrato,</l>
<l>ma del suo fier destin tal fu l'asprezza,</l>
<l>che le fu, per marito, un storto dato</l>
<l>detto Vulcan che di Giove era fabro,</l>
<l>di viso nero affumicato e scabro.</l>
</lg>
<lg><l>Il tolse Vener, per non far disdetto</l>
<l>al voler di suo padre, ma in tal noia</l>
<l>le venne tosto e 'n così gran dispetto</l>
<l>che più non pensò mai di sentir gioia;</l>
<l>quel ch'a spose novelle è di diletto,</l>
<l>baci, scherzi amorosi, così annoia</l>
<l>la dea dolente che non può sentire</l>
<l>maggiore ambascia, né maggior martire.</l>
</lg>
<lg><l>Quante fiate seco ella si dolse</l>
<l>ch'avesse al padre, in tal cosa, assentito</l>
<l>e che l'arbitrio a sé medesma tolse</l>
<l>di torsi a scielta sua, grato marito.</l>
<l>Lassa diceva: – Come mai mi volse</l>
<l>il rispetto del padre a tal partito?</l>
<l>Come indur mi lasciai di pigliar questo</l>
<l>storto, sciancato, a me tanto molesto?</l>
</lg>
<lg><l>Io che sono la dea de la beltate</l>
<l>mi ritrovo al più sozzo Dio congiunta</l>
<l>che questa età presente, o le passate</l>
<l>vedesser, per non n'esser mai disgiunta;</l>
<l>crudel del padre mio fu la pietate,</l>
<l>quando a costui veder mi volse aggiunta</l>
<l>perché sola non stessi e sciocca i' fui</l>
<l>a offender me, per compiacere a lui.</l>
</lg>
<lg><l>Dunque io, che per ragione esser devrei</l>
<l>quanto più bella son, tanto più allegra,</l>
<l>mi passerò con uno i giorni miei</l>
<l>che se ne sta ne la fucina negra?</l>
<l>Ché scielto ha il padre mio tra gli altri dei</l>
<l>perch'io mi viva sconsolata ed egra?</l>
<l>Questo non fia, né s'avrà da dolere</l>
<l>Vulcan se mi procaccio alcun piacere.</l>
</lg>
<lg><l>Io voglio ch'egli insegni ad uom deforme</l>
<l>di lasciar donna star bella e gentile</l>
<l>e di pigliar mogliera a lui conforme,</l>
<l>storta s'è storto e s'egli è vile, vile;</l>
<l>ché nobil donna e bella, troppo enorme</l>
<l>riceve ingiuria s'ad uom sozzo e umile</l>
<l>si trova giunta e saggia è se procaccia</l>
<l>di ritrovarsi uom che le aggradi e piaccia! –</l>
</lg>
<lg><l>Mentre Venere il core a questa parte</l>
<l>piegato avea, venir si vide, inanzi</l>
<l>per la strada del cielo, allegro Marte</l>
<l>e le par ch'egli ogni Dio bello avanzi</l>
<l>e disse: – Potea pur Giove a me darte</l>
<l>e non a quel con cui convien ch'io stanzi</l>
<l>ma, s'egli male elesse a danno mio,</l>
<l>eleggermi il mio meglio or saprò io! –</l>
</lg>
<lg><l>E fatta vaga di quel bel sembiante</l>
<l>come gli altri accendea, se stessa accese,</l>
<l>e ferma di volerlo per amante,</l>
<l>gli si offerse gentil tutta e cortese;</l>
<l>Marte, ch'avea mirato molto inante</l>
<l>la diva che Vulcan per moglie prese,</l>
<l>e più tosto che 'n man d'altri vederla,</l>
<l>avria voluto per mogliera averla.</l>
</lg>
<lg><l>Sì tosto che la dea contra gli venne,</l>
<l>gli occhi affissò nel suo divino viso,</l>
<l>tal ch'egli, che vittoria sempre ottenne,</l>
<l>vinto fu allor dal lampeggiar di un riso</l>
<l>e di feroce sì piacevol venne,</l>
<l>che non fu vinto pur, ma sì conquiso</l>
<l>che, spenta l'ira sua, spento il furore,</l>
<l>cortesia sì fe' tutto e tutto amore.</l>
</lg>
<lg><l>Come ambra tersa a sé festuca tira,</l>
<l>o come il ferro calamita fina,</l>
<l>così mentre che Vener Marte mira,</l>
<l>ella face di lui dolce rapina,</l>
<l>e mentre Marte in lei gli occhi anco gira,</l>
<l>sente che foco tal ne la fucina</l>
<l>di Vulcano non è, né sì gran fiamma</l>
<l>che pare a quella sia che il cor le infiamma.</l>
</lg>
<lg><l>Or, poi che l'un conobbe il desidero</l>
<l>de l'altro, senza far molta dimora,</l>
<l>cercaro di adempir ambi il pensiero,</l>
<l>che compir brama ognun che s'inamora;</l>
<l>onde concordemente ordine diero</l>
<l>d'esser insieme e statuiron l'ora</l>
<l>e il loco, in cui desser con gran diletto,</l>
<l>al loro amore, il desiato effetto.</l>
</lg>
<lg><l>Ed ambi entrati in stanza erma e riposta</l>
<l>vennero insieme a que' congiungimenti</l>
<l>con cui soglion scontar più d'una posta</l>
<l>quei ch'al fianco avuto han sproni pungenti;</l>
<l>il sole, a cui cosa nessuna è ascosta,</l>
<l>ché van per tutto i suoi raggi lucenti,</l>
<l>vide ambi loro in amoroso gioco,</l>
<l>dar refrigerio al loro ardente foco.</l>
</lg>
<lg><l>E forse pien d'invidia e di disdegno,</l>
<l>veduta in braccio al fier Marte, Ciprigna,</l>
<l>ch'egli non si tenea men di lei degno,</l>
<l>ché fusse Marte, con voglia maligna</l>
<l>di ciò dire a Vulcan fece disegno,</l>
<l>opra malvagia e di Dio tale indigna</l>
<l>e andato a lui disse che sua mogliera</l>
<l>con Marte in letto accompagnata s'era.</l>
</lg>
<lg><l>Come restar suol desioso amante</l>
<l>cui gelosia posto abbia duro assedio,</l>
<l>pallido in viso e con l'alma tremante</l>
<l>e pien di grave e d'incredibil tedio</l>
<l>se colei che desia con cor costante,</l>
<l>vede a le fiamme altrui porger rimedio,</l>
<l>tal restò allora l'infelice Dio</l>
<l>dal sole inteso il suo caso aspro e rio.</l>
</lg>
<lg><l>Ch'a la fiera novella ed improvisa,</l>
<l>tutto fu visto impallidir Vulcano,</l>
<l>sì la forza gli fu dal duol recisa</l>
<l>che svenne e gli caddeo il martel di mano;</l>
<l>tornato poscia in sé pensa e divisa</l>
<l>vendetta far di fatto sì villano,</l>
<l>e rete pensa far di mille nodi</l>
<l>con cui gli amanti insieme leghi e annodi.</l>
</lg>
<lg><l>Preso il martello in man, presa la lima</l>
<l>a rete salda far ratto si pose,</l>
<l>sottil sì che non ebbe o poscia, o prima</l>
<l>pare e nel letto di costor la pose:</l>
<l>Venere e Marte, che tutto altro stima</l>
<l>che sian messe nel letto insidie ascose,</l>
<l>tornano a lui, né sì tosto corcati</l>
<l>furo che si trovaro ambi legati.</l>
</lg>
<lg><l>Non altramente che augellino in via,</l>
<l>mentre a pascere il grano è tutto intento,</l>
<l>in rete è involto, per sua sorte ria,</l>
<l>da uccellator, solo ad accordo intento,</l>
<l>né gli giova che pronto a volar sia</l>
<l>sì che col volo suo superi il vento</l>
<l>perché si trova intorno nodi tali</l>
<l>che non puote al fuggire adoprar l'ali.</l>
</lg>
<lg><l>Potea questo bastare al Dio di Lenno</l>
<l>senza scoprire al ciel gli opprobri suoi,</l>
<l>ma l'ira sì gli tolse tutto il senno</l>
<l>che quel non vide allor che vide poi;</l>
<l>le porte aperse è a gli altri dei fe' cenno,</l>
<l>tal che quei de l'Occaso e de gli Eoi</l>
<l>lochi, là venner con gran desiderio</l>
<l>di veder Vener presa in adulterio.</l>
</lg>
<lg><l>Riser molti di loro ed altri molti</l>
<l>vista di Vener la beltade immensa,</l>
<l>esser vorriano in quelle reti involti</l>
<l>e che di loro ella si fusse accensa;</l>
<l>poi che gli dei si fur da mirar tolti,</l>
<l>Vulcan, rimessa la sua voglia intensa,</l>
<l>la moglie gastigò, poscia disciolse  </l>
<l>ambi gli amanti e la sua rete tolse.</l>
</lg>
<lg><l>Qual uomo accorto che riceve ingiuria</l>
<l>per mezzo tal che non può far vendetta,</l>
<l>non si dà in preda a l'ira, od a la furia,</l>
<l>ma tempo e loco a risentirsi aspetta,</l>
<l>e se inanzi gli vien quel che l'ingiuria</l>
<l>allora che di lui nulla sospetta,</l>
<l>gli fa sentir, dal gastigo, ch'egli ave</l>
<l>quanto il sofferto oltraggio gli fu grave.</l>
</lg>
<lg><l>Tal Vener, cui l'ingiuria fu molesta,</l>
<l>poscia ch'intese ch'a Vulcano il sole</l>
<l>fatt'avea la sua colpa manifesta,</l>
<l>deliberò di far, ch'egli e la prole,</l>
<l>pena n'avesse e tutta ferma in questa</l>
<l>opinione, statuisce e vuole,</l>
<l>ch'ei di Leucote s'inamori e poscia</l>
<l>cangi il piacere avuto in grave angoscia.</l>
</lg>
<lg><l>E tutto quel ch'ella volea far, fece</l>
<l>per voler quella ingiuria vendicare,</l>
<l>e statuì d'una medesma pece,</l>
<l>le donne che veniam dal sol macchiare,</l>
<l>tal che tre, quattro e sei furo nui e diece,</l>
<l>che si lasciaro a vanità piegare</l>
<l>e seguendo il desio vano, infelici</l>
<l>vissero tutte e tutte meretrici.</l>
</lg>
<lg><l>Tal Fedra fu, tal fu l'empia Medea</l>
<l>e Circe tal, con molte altre con loro,</l>
<l>le quali in odio ed in dispetto avea</l>
<l>la dea, che luce nel superno coro,</l>
<l>queste ciò che il desio van lor ponea</l>
<l>in core, a seguitar lente non foro,</l>
<l>per lo quale pensando esser beate,</l>
<l>rimaser meretrici, o sconsolate.</l>
</lg>
<lg><l>Ma tra quelle che 'n preda al van desio</l>
<l>si diedero e sprezzaro il vero onore,</l>
<l>non vi fu donna d'animo più rio,</l>
<l>né di più sozzo e scelerato ardore</l>
<l>di Pasife;la qual, posto in oblio</l>
<l>la ragion tutta, piena di furore,</l>
<l>si die ad amar, come iuvenca, un bue</l>
<l>e perfin l'ebbe de le voglie sue.</l>
</lg>
<lg><l>Era moglie costei del re Minosse,</l>
<l>figlio di Giove e re di tutta Creta,</l>
<l>giusto quanto altro mai che 'n terra fosse,</l>
<l>di piacevol natura e mansueta:</l>
<l>fu felice egli, insin che non si mosse</l>
<l>fortuna a conturbar sua vita queta,</l>
<l>ma tosto che l'assalse ella, il più tristo</l>
<l>venne che giamai fusse al mondo visto.</l>
</lg>
<lg><l>E cagione ne fu l'esser marito</l>
<l>di donna che dal sol, tra mortai, nacque,</l>
<l>ché Marte, ch'avea seco stabilito</l>
<l>vendicar l'onta, che di fargli piacque,</l>
<l>a Febo, allora che restò schernito</l>
<l>nel bel letto, nel qual con Vener giacque,</l>
<l>volse mostrargli nel figliuolo quanto</l>
<l>gl'increbbe scorno aver dal sol cotanto.</l>
</lg>
<lg><l>Avea Minosse un figlio maschio (detto</l>
<l>per nome Androgeo) forte ne la lotta</l>
<l>quanto altro, che si avesse per perfetto</l>
<l>ne la palestra, ch'oggi abbiam corrotta,</l>
<l>ad Atene andò questi giovanetto,</l>
<l>ove s'era a lottar gente condotta,</l>
<l>e tra tutti, mostrossi così egregio</l>
<l>che de la lotta solo ottenne il pregio.</l>
</lg>
<lg><l>Quindi Marte furor pose in Egeo,</l>
<l>che non patisce, ch'un straniero avesse</l>
<l>la palma ed egli l'appetito reo</l>
<l>seguendo, oprò che il giovane cadesse</l>
<l>morto in Atene ed a una torma deo</l>
<l>ordine che nascosto l'uccidesse,</l>
<l>e così fu assalito a l'improviso</l>
<l>e da' malvagi, a tradimento, ucciso.</l>
</lg>
<lg><l>Al padre grave fu, più d'ogni stima,</l>
<l>del misero figliuol l'acerba morte,</l>
<l>e va seco pensando come opprima</l>
<l>chi le speranze gli ha, nel figlio, morte;</l>
<l>né riposò, né si quetò mai prima</l>
<l>che 'n punto avesse grossa armata e forte,</l>
<l>con questa poscia andò a' campo ad Atene</l>
<l>per dare a Egeo del grave error le pene.</l>
</lg>
<lg><l>Ma pria ch'i legni dal lito sciogliesse,</l>
<l>volse a Nettuno sacrificio fare</l>
<l>e commise al pastor che conducesse</l>
<l>il toro che volea sacrificare;</l>
<l>ma operò Marte che sì gli piacesse</l>
<l>l'animal che non ebbe in Creta pare,</l>
<l>che il serbò vivo ed uno, via men bello,</l>
<l>al Dio sacrificò invece di quello.</l>
</lg>
<lg><l>Visto Nettuno fu mostrarsi schivo</l>
<l>e sprezzar l'animal con sdegno aperto</l>
<l>e dire: – Il toro c'hai lasciato vivo</l>
<l>ti darà uguale a tanta ingiuria il merto,</l>
<l>meglio era assai, Minosse, esserne privo,</l>
<l>e al Dio lasciarlo a cui l'avevi offerto,</l>
<l>che volerlo servare e a tua ruina</l>
<l>mover contra di te l'ira divina! –</l>
</lg>
<lg><l>In Nettuno poter, benché fier, quanto</l>
<l>fusse alcun mai, che di Dio nome avesse,</l>
<l>i sacrifici inanti fatti, tanto</l>
<l>che non volse che il mar danno gli fesse,</l>
<l>ma non consentì già che darsi vanto</l>
<l>di averlo ingiuriato sì potesse,</l>
<l>e indicio tal gli die del suo disdegno</l>
<l>che con lui fu tutto dolente il regno.</l>
</lg>
<lg><l>Egli poscia che il re si fu partito,</l>
<l>sdegnoso mosse il toro a furor tale</l>
<l>che 'n altra parte mai non fu sentito</l>
<l>furor che fusse a quel furore uguale;</l>
<l>facea strage crudel, danno infinito,</l>
<l>in tutto quel paese, l'animale,</l>
<l>e non ardiva alcun di andargli incontro,</l>
<l>sì grave del fier toro era lo scontro.</l>
</lg>
<lg><l>Cretense alcun non si potea scoprire,</l>
<l>né forestiero, u' il toro avea soggiorno</l>
<l>che non fusse da lui fatto morire,</l>
<l>o per colpo del piede, o ver del corno:</l>
<l>né a pascere erba potea armento uscire,</l>
<l>in quanto erano campi ivi d'intorno</l>
<l>ché per far l'ira sazia e il furore empio,</l>
<l>non se ne desse il toro a far gran scempio.</l>
</lg>
<lg><l>Ond'era oppresso ognun da tal timore</l>
<l>che non ardia sotto i lor tetti stare</l>
<l>e di levare al toro il gran furore,</l>
<l>né via, né modo alcun sapea trovare,</l>
<l>ma amor che doma ogni feroce core,</l>
<l>quel che potea, qui volse anco mostrare</l>
<l>per far veder che da lui solo è vintoèogni valore e ogni furore estinto.</l>
</lg>
<lg><l>E l'infiammò d'una iuvenca bianca,</l>
<l>bella quanto altra mai, che pascesse erba;</l>
<l>acceso il toro, in lui la furia manca</l>
<l>e 'n amor muta l'ira aspra e superba;</l>
<l>di seguirla dì e notte non si stanca</l>
<l>ma gli si mostra ella sdegnosa e acerba,</l>
<l>seguela il toro e per gli campi mugge,</l>
<l>nol cura la iuvenca e da lui fugge.</l>
</lg>
<lg><l>Onde passan le notti insieme e i giorni,</l>
<l>né il toro goder può de la vitella;</l>
<l>occorse di passar per que' contorni</l>
<l>a Pasife, per sua fortuna fella,</l>
<l>ed a una soave ombra di verdi orni,</l>
<l>vide che ruminava il toro ed ella</l>
<l>l'erbe mangiate e che facea carezze,</l>
<l>a la iuvenca, il bue benché lo sprezze.</l>
</lg>
<lg><l>Bianco era il toro più che bianco latte</l>
<l>e più che neve che su colli fiocca,</l>
<l>le corna sue pareano ad arte fatte</l>
<l>e gli occhi ad arte fatti anco e la bocca;</l>
<l>vede Pasife che il bel bue combatte</l>
<l>dolcemente l'amante ed or le tocca</l>
<l>la fronte con la lingua ed ora il petto</l>
<l>e ch'ella fa, al suo amor, chiaro disdetto.</l>
</lg>
<lg><l>Qual gentil alma a gran pietà si move</l>
<l>se consumar, da crudel donna, vede</l>
<l>giovanetto amoroso, al qual non giove</l>
<l>né lunga servitù, né ferma fede;</l>
<l>ma quanto ha del suo amor più chiare prove</l>
<l>tanto gli nega più d'usar mercede,</l>
<l>tal l'insana reina allor si dolse</l>
<l>che la iuvenca al toro aspra esser volse.</l>
</lg>
<lg><l>Più d'ogn'altra la donna era lasciva</l>
<l>e l'appetito solo avea per guida,</l>
<l>e del saggio discorso in tutto priva,</l>
<l>fuggia de la ragion la scorta fida,</l>
<l>vista del toro, la iuvenca schiva,</l>
<l>e quanto al miser male amore arrida</l>
<l>danna de la iuvenca la impietade,</l>
<l>poi ch'ella è aversa a così gran beltade.</l>
</lg>
<lg><l>E disse: – Ben sei di natura fiera</l>
<l>poscia ch'amante tal cotanto offendi,</l>
<l>e te ne vai di tormentarlo altiera,</l>
<l>né degno de l'amor premio gli rendi;</l>
<l>par che tu voglia ch'egli amando pera,</l>
<l>con tanta crudeltà gli ti contendi,</l>
<l>devresti mille volte esserti mostra</l>
<l>cortese in questa d'orni ombrosa chiostra.</l>
</lg>
<lg><l>Qual suole il solfo se si appressa al foco</l>
<l>arder repente e mandar fuor la fiamma,</l>
<l>la qual lambendol tutto a poco, a poco,</l>
<l>dentro e difor col suo valor l'infiamma,</l>
<l>tale a guardare il toro in questo loco,</l>
<l>sente il foco destar sotto la mamma</l>
<l>stanca costei che l'arde il core in guisa</l>
<l>che le par di restar tutta conquisa.</l>
</lg>
<lg><l>E s'immerge così in questo pensiero</l>
<l>che al toro pensa sol questa donna empia</l>
<l>e il marito in oblio pone e l'impero</l>
<l>e brama sol che il suo desir s'adempia;</l>
<l>il desir che l'ha tolto il lume vero</l>
<l>e per uno animal brutto la scempia,</l>
<l>né vede la infelice, che disnore</l>
<l>sia a sé ed a le altre donne, un tal amore.</l>
</lg>
<lg><l>Ma che dico io altre donne, se tra loro</l>
<l>non si vide giamai sì strana cura?</l>
<l>D'uomini l'altre inamorate foro</l>
<l>e l'ordine seguir de la natura,</l>
<l>costei fu sola tra il feminil coro</l>
<l>come appò la mondicia e la lordura</l>
<l>né dar dee macchia a l'altra specie onesta</l>
<l>femina così rea, sì disonesta.</l>
</lg>
<lg><l>Creder non voglio mai, ch'amor quel fosse,</l>
<l>che scoccasse in costei quadrella, o strale,</l>
<l>ma Megera od Aletto che si mosse</l>
<l>da la profonda più Bolgia infernale</l>
<l>che tutta la ragion da costei scosse</l>
<l>e la converse in bestia irrazionale</l>
<l>ché quanti strani mostri apparver mai,</l>
<l>fur da sì sozzo amor vinti d'assai.</l>
</lg>
<lg><l>Perché del toro la malvaggia accesa,</l>
<l>lasciò la corte e andò ne le campagne</l>
<l>e si tenea da la iuvenca offesa,</l>
<l>visto che l'amor suo tanto il toro ange,</l>
<l>vorria di quella aver la forma presa</l>
<l>e 'n vece sua muggir tra le compagne</l>
<l>e par, che il van desio sì in lei sormonte,</l>
<l>che si cerchi le corna ne la fronte.</l>
</lg>
<lg><l>Qual'ebbe invidia a le figlie di Preto</l>
<l>che fussero in iuvenche trasformate?</l>
<l>Quante fiate le chiamò in secreto</l>
<l>più che tutte le femine beate,</l>
<l>poi ch'ebbero, per lor proprio decreto,</l>
<l>di menar con gli armenti le giornate</l>
<l>con forma e con sembianti ch'eran grati</l>
<l>a i capi de gli armenti, ivi adunati.</l>
</lg>
<lg><l>E dicea seco: – Ben felici furo</l>
<l>tra l'altre queste ed io mi sarei tale,</l>
<l>se star potessi, al sole ed a l'oscuro,</l>
<l>in compagnia del nobile animale,</l>
<l>bianco via più che uno armelino puro,</l>
<l>né mi credo, ch'a questo fusse uguale</l>
<l>Giove, quando fu toro e 'n groppa tolse</l>
<l>Europa e a queste parti il camin volse! –</l>
</lg>
<lg><l>Bramò che simil caso l'avenisse,</l>
<l>ma crudo verso lei si mostra tanto</l>
<l>il fier toro che l'alma le traffisse,</l>
<l>ch'ardimento non ha porglisi a canto,</l>
<l>in questa ambascia alcuni giorni visse,</l>
<l>tanto dolente e sconsolata, quanto</l>
<l>era sozzo l'amor, s'amor si debbe</l>
<l>chiamar lo stran desio, ch'ella in cor ebbe.</l>
</lg>
<lg><l>Qual uom che donna amata disiat'abbia</l>
<l>ed usata in averla abbia fatica</l>
<l>e sì sia visto seminare in sabbia,</l>
<l>mentre ha cerco al desio suo averla amica,</l>
<l>s'amar la vede altr'uom freme ed arrabbia</l>
<l>e poscia che la trova a sé nemica,</l>
<l>vorria poter ne l'altro trasformarsi</l>
<l>ed in sembianza altrui, tutto a lei darsi.</l>
</lg>
<lg><l>Tal costei, visto che quel toro amava</l>
<l>la iuvenca, voluto avria poterse</l>
<l>in lei mutare e empir la voglia prava</l>
<l>che le dava cagion di sì dolerse;</l>
<l>a gli dei boscarecci preghi dava,</l>
<l>sol per veder le sue membra converse</l>
<l>in quelle de la nobile vitella</l>
<l>e del toro godersi invece d'ella.</l>
</lg>
<lg><l>Ne la destra, con cui tener soleva</l>
<l>assisa in seggio d'oro, il regio scettro,</l>
<l>l'adunca falce spesse volte aveva</l>
<l>e secava erba a quello amante tetro,</l>
<l>e sovente la misera diceva:</l>
<l> – Se da lui del servir mercede impetro,</l>
<l>tanto mi fia questa fatica grata,</l>
<l>quanto da lui desio d'essere amata! –</l>
</lg>
<lg><l>Portava l'erba al toro, egli fuggiva,</l>
<l>e la donna il seguia dolente e trista</l>
<l>ed egli la iuvenca fuggitiva</l>
<l>cercava, ove fuggir l'aveva vista;</l>
<l>ne la donna cresea la fiamma viva</l>
<l>e talora, perdendolo di vista,</l>
<l>prega le ninfe che chiudano i passi</l>
<l>al toro, in guisa, ch'oltre più non passi.</l>
</lg>
<lg><l>Se tornava a le mandre il toro, seco</l>
<l>venia con le iuvenche in compagnia,</l>
<l>se il sol fuggendo andava in qualche speco,</l>
<l>gli era sempre compagna per la via,</l>
<l>in modo ch'a la luce, a l'aer cieco,</l>
<l>per ogni loco mai sempre il seguia,</l>
<l>tale ch'o ne le mandre, o ne le selve,</l>
<l>sempre ella era con lui, tra l'altre belve.</l>
</lg>
<lg><l>E gli dicea talor la miserella:</l>
<l> – Deh perché me, toro crudel, disprezzi,</l>
<l>e ti poni ad amare una vitella</l>
<l>cui non scalda amor tuo, né piegan vezzi?</l>
<l>Me fuggi, ai lassa e segui questa fella,</l>
<l>o dii chi t'ama e chi t'ha in odio apprezzi,</l>
<l>ed io, che per amarti il tuo amor merto,</l>
<l>ricevo grave ingiuria e scorno aperto! –</l>
</lg>
<lg><l>E porge al toro ella que' caldi preghi</l>
<l>ch'usar si soglion tra cortesi amanti,</l>
<l>perché il fiero animale a lei si pieghi</l>
<l>e fuor la tragga de' martiri tanti.</l>
<l>Ai non vedi malvagia, chi tu preghi?</l>
<l>Non vedi che non fu tra gli animanti</l>
<l>pensier più sozzo, né più sozza voglia</l>
<l>di questa ch'ad amor sì stran t'invoglia?</l>
</lg>
<lg><l>Ai s'adultera pur esser tu vuoi</l>
<l>ed al marito tuo mancar di fede,</l>
<l>perché pigliar non cerchi uno de' tuoi</l>
<l>sudditi ch'a ubidirti il ciel ti diede?</l>
<l>Così con minor biasmo saziar puoi</l>
<l>il rio voler e le tue fiamme fede,</l>
<l>ché se bene il desio van non fia domo,</l>
<l>meno almen peccherai, giungerti a un uomo.</l>
</lg>
<lg><l>Deh, muta omai pensier, donna meschina</l>
<l>e leva il cor da così brutto affetto,</l>
<l>il qual fatt'ha di te sì aspra rapina,</l>
<l>che perduto hai del tutto l'intelletto;</l>
<l>se ramenti che sei donna e reina,</l>
<l>avrai quel che brami or, tutto in dispetto,</l>
<l>ma a che su il buon camin ti richiam'io</l>
<l>se sol preso hai per duce il van desio?</l>
</lg>
<lg><l>Or non potendo il duol più ella soffrire</l>
<l>e sentendosi ognor più venir meno,</l>
<l>deliberò di non voler morire,</l>
<l>ma di saziare il suo appetito a pieno,</l>
<l>e per poterne un giorno alfin venire,</l>
<l>spinta dal foco che chiudea nel seno,</l>
<l>se n'andò a Dedal per aver rimedio</l>
<l>al duolo, ond'ella avea mortal assedio.</l>
</lg>
<lg><l>Era questi ingegnoso e ingegnose opre</l>
<l>fatt'avea in Creta con maestra mano;</l>
<l>la forsennata donna a costui scopre</l>
<l>il folle amore e l'appetito insano,</l>
<l>ed il prega che l'arte in guisa adopre</l>
<l>ch'ella non gli abbia porti i preghi invano,</l>
<l>e gli promette pregi e doni molti</l>
<l>purché l'ingegno a sodisfarla volti.</l>
</lg>
<lg><l>Com'uom che cosa alfin condutta veda</l>
<l>che impossibile avea tenuta prima,</l>
<l>non sa se quel che vede espresso veda,</l>
<l>tanto fuori gli par d'ogni sua stima;</l>
<l>così a Dedalo par, che tanto ecceda</l>
<l>il vero, il van desio, che costei lima,</l>
<l>che 'n dubbio sta s'è vero, o s'è bugia</l>
<l>ch'egli intenda da lei cosa sì ria.</l>
</lg>
<lg><l>Riprende la reina l'uom gentile,</l>
<l>con saggio modo e cerca distornarla</l>
<l>d'amor sì sozzo e da pensier sì vile</l>
<l>e al discorso miglior di ritornarla;</l>
<l>ella però desio non muta, o stile,</l>
<l>anzi contra di lui sdegnosa parla</l>
<l>e di fargli dar morte gli minaccia</l>
<l>se non trova la via che si compiaccia.</l>
</lg>
<lg><l>E gli dice: – Ché debbo io aver vergogna</l>
<l>di fine imporre al mio duro martoro,</l>
<l>se il sommo re del ciel non si vergogna</l>
<l>venire in terra dal celeste coro,</l>
<l>sol per goder, di chi godere agogna,</l>
<l>in forma di costui, per lo qual moro?</l>
<l>A schifo aver non debbono i mortali</l>
<l>quel ch'insegnan lor far gli dei immortali! –</l>
</lg>
<lg><l>Come colui che, per rea sorte, è messo</l>
<l>in dubbio stato e pien di gran periglio,</l>
<l>né a sua voglia dispor può di se stesso,</l>
<l>né usar fortezza, o vero usar consiglio,</l>
<l>ma (mal suo grado) da chi il tiene oppresso</l>
<l>e ogni discorso suo pone in scompiglio,</l>
<l>costretto è quello fare che non faria</l>
<l>s'avesse il suo valore, in sua balia.</l>
</lg>
<lg><l>Tal Dedal, che sapeva che né irato</l>
<l>serpe, né tigre ircana è così cruda</l>
<l>quanto donna che il core abbia infiammato,</l>
<l>e lascivo desir ne l'alma chiuda,</l>
<l>il riprenderla più pose da lato</l>
<l>e visto ch'ella vuol ch'egli conchiuda,</l>
<l>di farla sazia di quel che vorrebbe,</l>
<l>le promise che il suo desire avrebbe.</l>
</lg>
<lg><l>Sicuro i' son che si serebbe tolto</l>
<l>Dedalo fuor di quel paese allora,</l>
<l>ché vide a fin sì reo l'animo volto</l>
<l>di costei, che venia più sciocca ognora,</l>
<l>ma il mar vedendo a tutta Creta involto,</l>
<l>né navi avendo, onde n'uscisse fora,</l>
<l>per sodisfar costei, quel si die a fare,</l>
<l>che lui fe' e il figlio poscia imprigionare.</l>
</lg>
<lg><l>Dedal, veduto che quel toro amava</l>
<l>quella vaga iuvenca, fe' disegno</l>
<l>che quindi avesse quel ch'ella bramava,</l>
<l>e ratto a compir ciò voltò l'ingegno;</l>
<l>lei dunque uccise e per compir la prava</l>
<l>voglia, simil ne fece una di legno,</l>
<l>e de la pelle morta la coperse,</l>
<l>e con Pasife dentro a lui l'offerse.</l>
</lg>
<lg><l>Vergognossi natura e gli occhi chiuse</l>
<l>per non vedere in donna atto sì bieco</l>
<l>ché troppo stran le par ch'una donna use,</l>
<l>cosa tal, tratta da appetito cieco,</l>
<l>né sa, come ella istessa non s'accuse,</l>
<l>ché donna tal creasse e sì duol seco</l>
<l>che non fe' il toro un uomo o una vitella</l>
<l>lei, ch'al donnesco onor tanto è rubella.</l>
</lg>
<lg><l>Febo che vide l'impudica figlia</l>
<l>supposta come una iuvenca al toro,</l>
<l>in altra parte rivoltò le ciglia</l>
<l>e fece nubilosi i raggi d'oro;</l>
<l>Venere insin dal ciel si maraviglia</l>
<l>e tra sé dice: – Se mie voglie foro</l>
<l>intente a far disnore a la tua prole,</l>
<l>io non pensai però mai questo, o sole! –</l>
</lg>
<lg><l>Avanzato ha questa malvagia il mio</l>
<l>pensier ch'avea di vendicar l'oltraggio,</l>
<l>che gia mi festi, che simil desio</l>
<l>ne 'n lei, ne' n altra donna unqua messo aggio,</l>
<l>ben, nel mirare atto sì sozzo e rio,</l>
<l>oscurato hai con gran ragione il raggio,</l>
<l>né visto ho anch'io, senon con occhio torto</l>
<l>al sesso feminil far sì gran torto.</l>
</lg>
<lg><l>Ingravidossi la malvagia e 'l mostro</l>
<l>parturì poscia, Minotauro detto,</l>
<l>che chiuso fu ne l'intricato chiostro</l>
<l>che Dedal fabricò a simil effetto,</l>
<l>ma insino a qui mi basta avervi mostro</l>
<l>de la donna impudica il rio difetto,</l>
<l>a l'influsso celeste ella l'ascrisse,</l>
<l>né vi ebber colpa stelle erranti, o fisse.</l>
</lg>
<lg><l>Anzi fu pur la sua malvagia voglia,</l>
<l>cui la rea si piegò, come demente,</l>
<l>che sciocco è ben, chi seguir cosa voglia,</l>
<l>ch'abominevol sia tra l'altra gente</l>
<l>se de gli affetti vani altri si spoglia,</l>
<l>e segua di ragione il lume ardente,</l>
<l>necessità non gli può influsso imporre,</l>
<l>né la libertà sua mai gli può torre.</l>
</lg>
<lg><l>Poiché il toro l'amante sua non vide</l>
<l>che por gli avea fatto al furore il morso,</l>
<l>in ira viene e le iuvenche ancide,</l>
<l>ed i pastor, che son senza soccorso,</l>
<l>e poscia da l'armento si divide,</l>
<l>e piega in questa e 'n quella parte il corso</l>
<l>e fa tal danno, ovunque l'ira il mena,</l>
<l>che tutta Creta è di lamenti piena.</l>
</lg>
<lg><l>Quale talor se fier fulmine acceso</l>
<l>caccia da l'apenino immenso sasso,</l>
<l>che sdrucciolando giù col grave peso</l>
<l>mena olmi, quercie, abeti, alni a fracasso,</l>
<l>il pastor con le greggie, pria che sceso</l>
<l>sia, da la cima ne la valle al basso,</l>
<l>cerca fuggir, per ispedito calle,</l>
<l>e si lascia il rumor dopo le spalle.</l>
</lg>
<lg><l>Tale al furore ed a l'empito grande</l>
<l>del toro irato e a le crudeli prove,</l>
<l>onde ne cade morto in quelle bande</l>
<l>chiunque che col corno, o col pié trove,</l>
<l>temendo il popol ch'a morte nol mande</l>
<l>si vede ovunque il toro il passo move,</l>
<l>fuggir veloce e quel furor schivare</l>
<l>che allor sotto quel ciel non ebbe pare.</l>
</lg>
<lg><l>Nettuno impenetrabile la pelle</l>
<l>fatta gli avea perché spiedo, né spada</l>
<l>il potesse serir, se ben da quelle</l>
<l>parti a ferirlo un nuvolo ne cada,</l>
<l>però non giova a quelle meschinelle</l>
<l>genti che il ferro lor punga, né rada,</l>
<l>ché di durezza va quel cuoio inante,</l>
<l>a l'acciaio, al diaspro ed al diamante.</l>
</lg>
<lg><l>Di terra in terra e di città in cittade,</l>
<l>de la bestia crudele andò la fama;</l>
<l>Euristeo, intesa la sua crudeltade,</l>
<l>da Tebe ad Argo il forte Alcide chiama</l>
<l>e gli commette ch'a quelle contrade</l>
<l>vada il toro assalir, perch'egli brama,</l>
<l>che gliel conduca ad Argo; Alcide tosto</l>
<l>va ad essequir quel che il crudel gli ha imposto.</l>
</lg>
<lg><l>Perché non vuol che punto lo spaventi</l>
<l>l'animal, che tien l'isola inquieta,</l>
<l>sale la nave e dà le vele a i venti</l>
<l>e con prosper camin se ne va in Creta;</l>
<l>vede il toro crudel far de gli armenti</l>
<l>su il lito strazio tal che n'ave pietà</l>
<l>e tosto che l'ha visto, il tronco afferra</l>
<l>e s'apparecchia a movergli aspra guerra.</l>
</lg>
<lg><l>Il toro, pien di rabbia, come vede</l>
<l>ch'Ercole contra lui fiero si è mosso,</l>
<l>mugge e l'arena altier sparge col piede</l>
<l>e con le corna gli si lancia adosso;</l>
<l>Ercol col tronco ne la fronte il fiede,</l>
<l>ma tosto che si sente egli percosso</l>
<l>si tira indietro, con veloce salto,</l>
<l>e move ad Ercol più crudele assalto.</l>
</lg>
<lg><l>Qual serpe ria, da dur sasso percossa,</l>
<l>alza la testa gonfia di veneno,</l>
<l>e uscendo fuor de la fangosa fossa,</l>
<l>strisciando se ne vien sovra il terreno</l>
<l>e contra chi l'ha ad ira e a furor mossa,</l>
<l>vibra le lingue e cerca fare a pieno</l>
<l>la sua vendetta, così in ira salse</l>
<l>il toro, allor ch'Ercole altier l'assalse.</l>
</lg>
<lg><l>Raddoppia il colpo Alcide e tra le corna</l>
<l>il cerca di ferir con la mazza anco,</l>
<l>sì arretra il toro e contra lui ritorna</l>
<l>per volerlo ferir nel destro fianco;</l>
<l>Ercol si gira e punto non soggiorna</l>
<l>e il percuote su il tergo e al lato manco</l>
<l>il toro sprezza i colpi e tra le braccia</l>
<l>d'Ercol, le corna fulminando caccia.</l>
</lg>
<lg><l>Ben gli giovò che impenetrabil fosse,</l>
<l>per la pelle di cui vestito egli era,</l>
<l>quando quello animale empio il percosse</l>
<l>con tal furor, con fronte così altiera,</l>
<l>che gli rompeva tutte quante l'osse</l>
<l>e gli facea veder l'ultima sera,</l>
<l>e poco gli giovava l'esser nato</l>
<l>di chi senno e valor gli aveva dato.</l>
</lg>
<lg><l>Ché con tanto furor gli die nel petto</l>
<l>che potuto atterrare avrebbe un scoglio,</l>
<l>Ercole fermo e tutto in sé ristretto,</l>
<l>nulla si piega e per levar l'orgoglio,</l>
<l>a quel toro crudel, pien di dispetto,</l>
<l>gli gitta al capo del leon l'invoglio,</l>
<l>poi con la mazza a due man gli va al collo</l>
<l>per fargli in terra dar l'ultimo crollo.</l>
</lg>
<lg><l>Potea spezzar quel colpo a mezzo un monte</l>
<l>ma non poté atterrar l'empio animale</l>
<l>perché Nettun, per pareggiarne l'onte,</l>
<l>l'impeto tolse al colpo aspro e mortale;</l>
<l>scuote il fier toro da l'altiera fronte</l>
<l>il cuoio e al petto Ercol di novo assale,</l>
<l>gli oppone il tronco Alcide e gli dà d'urto,</l>
<l>cade il toro ma tosto e 'n pié risurto.</l>
</lg>
<lg><l>E visto che il ferir nulla gli giova</l>
<l>perché sempre più altiero Ercol gli è a torno</l>
<l>e spazio non gli dà purché si mova,</l>
<l>ché a cerco gli si aggira come un torno,</l>
<l>non vuol più contra lui venire in prova</l>
<l>e fuggir cerca; Ercol si appende a un corno</l>
<l>tolto il cuoio e col tronco tanto s'alza,</l>
<l>ché su la schiena al toro irato sbalza.</l>
</lg>
<lg><l>Chi corsiero restio, mentre camina</l>
<l>visto ha fermarsi in mezzo de la via</l>
<l>ch'or s'alza a l'aria, a terra ora si china</l>
<l>per non andare u' il cavalier lo invia, </l>
<l>o chi visto ha delfin ne la marina</l>
<l>onda guizzar, per la tempesta ria,</l>
<l>tal creda il toro, poscia ch'egli vide,</l>
<l>che gli era sovra il tergo asceso Alcide.</l>
</lg>
<lg><l>Si dibatte, si scuote e si rivolve</l>
<l>e salta e corre e mugge e si dimena,</l>
<l>si stende quanto è lungo ne la polve</l>
<l>e giuoca ora di calci, ora di schiena,</l>
<l>ambe le corna fulminando move,</l>
<l>per stendere Ercol morto in su l'arena,</l>
<l>ma gli è egli adosso col nodoso tronco</l>
<l>sì ch'al crudo animal l'impeto è tronco.</l>
</lg>
<lg><l>Or, scuoter nol potendo, entra nel mare,</l>
<l>muggendo sì che ne ribomban l'onde</l>
<l>e face tutto quel che puote fare</l>
<l>per porre Ercol nel mar, sì che s'affonde;</l>
<l>saldo Ercol sta sì che legato pare,</l>
<l>né teme di Nettun l'acque profonde</l>
<l>e mostra chiaro ch'è di Giove figlio,</l>
<l>poi ch'è senza timore in tal periglio.</l>
</lg>
<lg><l>Volse Nettun, poiché nel mar lo scorse,</l>
<l>al fondo trarlo e farlo ivi morire,</l>
<l>ma lo sdegno temprò poiché s'accorse</l>
<l>ch'era figlio di Giove e lasciò l'ire;</l>
<l>fu un pezzo il toro in mezzo il mare in forse,</l>
<l>s'ivi devea fermarsi, o devea gire</l>
<l>e al fin fermossi e parea che volesse</l>
<l>ch'Ercol morte con lui nel mare avesse.</l>
</lg>
<lg><l>Ma il preme Alcide e il fier, muggendo, mesce</l>
<l>il mare e al cielo andar fa l'onde bianche,</l>
<l>tal che si vede star sospeso il pesce,</l>
<l>temendo che l'umor suo non gli manche,</l>
<l>ma quanto più il furor nel toro cresce,</l>
<l>tien tanto strette più, il forte Ercol, l'anche</l>
<l>e con tal forza gli si mantien suso</l>
<l>ché con quanto sa far, nol getta giuso.</l>
</lg>
<lg><l>Le ninfe dal lor molle alzan la testa</l>
<l>piene di maraviglia e di stupore</l>
<l>e stupefatto il verde Glauco resta,</l>
<l>veggendo in uom mortal tanto valore;</l>
<l>Giunone allegra seco dice: – A questa</l>
<l>volta il nemico mio ne l'onde more! –</l>
<l>E l'animo ha sì in tal pensiero immerso</l>
<l>che le par di vederlo in mar sommerso.</l>
</lg>
<lg><l>Ino gentile e seco Melicerta</l>
<l>godon vedere il forte Ercol sì ardito</l>
<l>che né la morte, poco men che certa,</l>
<l>sicuro stia, né sia punto smarrito,</l>
<l>ma come, che gli sia la strada aperta</l>
<l>cerchi giunger col toro a l'altro lito,</l>
<l>per mostrare al tiranno empio e feroce,</l>
<l>ch'a gran virtute invidia altrui non nuoce.</l>
</lg>
<lg><l>Come guida la barca il buon nocchiero,</l>
<l>col suo temon, se non l'assal tempesta,</l>
<l>o come con la briglia il cavaliero</l>
<l>il corsiero alza e volge e preme e arresta</l>
<l>così Ercole col tronco, il toro fiero</l>
<l>regge per l'onde e il capo ora gli pesta,</l>
<l>or gli percuote i fianchi sì ch'appresso</l>
<l>(malgrado suo) sen va al Peloponesso.</l>
</lg>
<lg><l>Ercol, giunto ivi, a terra vuol cacciare</l>
<l>il toro lasso e a l'Epidauro andarsi;</l>
<l>egli si gira e vuol, dal più alto mare</l>
<l>verso il lito Cretense, anco tornarsi;</l>
<l>gran fatica ebbe a farlo rivoltare,</l>
<l>ma alfin costretto fu a lasciar guidarsi,</l>
<l>ché tante gli ne die a i fianchi, a la schiena,</l>
<l>che d'ire a terra ebbe vigore a pena.</l>
</lg>
<lg><l>Quale il nocchier, che travagliato sia</l>
<l>dal mare irato e tema morte dura,</l>
<l>se vede nel furor scoprirsi via</l>
<l>di gire in porto, o a parte altra sicura,</l>
<l>il legno suo, quanto più puote, invia</l>
<l>là, ove sorte miglior d'ir l'assicura</l>
<l>e al lito giunto, lieto esce dal legno,</l>
<l>che per sommerger fu del mar lo sdegno.</l>
</lg>
<lg><l>Tal Ercol giunge a terra ma non scende</l>
<l>del toro, anzi lo spinge arditamente</l>
<l>ad Argo, ma sì tosto come intende</l>
<l>Euristeo, che stat'è tanto possente,</l>
<l>che il toro gli ha condutto, si raccende</l>
<l>via più di sdegno e con via peggior mente,</l>
<l>gli face dir che tosto se ne vada,</l>
<l>che quel toro veder più non gli aggrada.</l>
</lg>
<lg><l>La mente del tiranno, al ver lume bebe,</l>
<l>Ercol conosce mal l'ira sua sprezza</l>
<l>e indi si parte e sen va dritto a Tebe,</l>
<l>ove è accolto da ognun con allegrezza</l>
<l>da le lodi de i padri e de la plebe</l>
<l>mandata è insino al ciel la sua fortezza,</l>
<l>egli de l'onor fattogli si gode</l>
<l>e rende al padre suo del tutto lode.</l>
</lg>
<lg><l>Poi vassi al tempio e vi conduce il toro</l>
<l>e a Giove il sacra con devoto core,</l>
<l>il mira il padre insin dal sommo coro</l>
<l>e loda d'Ercol la pietà e l'amore,</l>
<l>tra i segni, ch'al zodiaco affissi foro,</l>
<l>pose anco il toro per eterno onore</l>
<l>del suo figliuolo e legge gli prescrisse</l>
<l>che il novello anno egli col corno aprisse.</l>
</lg>
<lg><l>I cretensi che sepper ch'egli stato</l>
<l>quegli era, che dal toro aspro e crudele</l>
<l>aveva il lor paese liberato,</l>
<l>e posto fine a le lor gran querele,</l>
<l>non volendo che il loro animo grato</l>
<l>al buono Alcide, in modo alcun si cele,</l>
<l>mandaro insino a Tebe ambasciatori,</l>
<l>con lavorati argenti e con fin'ori.</l>
</lg>
<lg><l>I quali, dopo aver le grazie rese</l>
<l>al lor liberatore, in don gli diero</l>
<l>tutto quel ch'essi, dal lor bel paese,</l>
<l>portato aveano al nobile guerriero;</l>
<l>egli a la patria sua il diede cortese</l>
<l>e lodò lor del cor grato e sincero,</l>
<l>ma detto ho, insino a qui, di cose tante</l>
<l>che non debbo per oggi andar più inante.</l></lg></div1>

<div1><head>XIX</head>

<lg><l>Quanti malvagi son signore, e quanti</l>
<l>uomini di natura sì crudele,</l>
<l>che, per veder star un sempre ne' pianti</l>
<l>e mandar sino al cielo agre querele,</l>
<l>dimostrandosi amici, usano tanti</l>
<l>inganni e sì l'amar celan col mele,</l>
<l>ché mostrando di dare amico ospizio,</l>
<l>menan l'ospite dritto al precipizio.</l>
</lg>
<lg><l>Però che promettendo e mari e monti,</l>
<l>cercan ch'altri al dir lor dian piena fede,</l>
<l>e con allegre e ben serene fronti,</l>
<l>apprestan la ruina a chi lor crede;</l>
<l>so che non fa mestier ch'io ve ne conti,</l>
<l>per acquistare a quel ch'io dico fede,</l>
<l>perché n'appaion tanti in ogni loco</l>
<l>ché quanto dir saprei, seria al ver poco.</l>
</lg>
<lg><l>Ben dico questo che né rio serpente,</l>
<l>né orso, né leon, né tigre irata,</l>
<l>né d'altra cruda fiera orribil dente,</l>
<l>tra le parti più alpestre in selva nata,</l>
<l>nuoce quanto fa un'alma frodolente,</l>
<l>ché sotto fe' la fraude abbia celata</l>
<l>e sotto un chiaro viso, abbia il cor fosco,</l>
<l>e mostrandoci il mel, ci appresti il tosco.</l>
</lg>
<lg><l>Però che mille e mille vie l'uomo ave</l>
<l>di potere, o con forza, o con ingegno</l>
<l>e vincere e fuggir fiera ch'ei pave</l>
<l>e farla star, qual cagnolino, al segno,</l>
<l>ma la via di fuggir queste alme prave,</l>
<l>in cui la fraude ave il maggior suo regno,</l>
<l>trovata non si è ancor, né troverassi</l>
<l>(per quanto io stimo) in questi lochi bassi.</l>
</lg>
<lg><l>Ché sono questi mostri così vari,</l>
<l>che la natura lor, l'uom non discerne,</l>
<l>però c'hanno nel cor tanti contrari</l>
<l>che non si puote esperienza averne,</l>
<l>proteo non credo che così si vari</l>
<l>come varian costor le frodi interne</l>
<l>e tal fu quel che, col prometter paci,</l>
<l>col viso lieto mi tradì e co i baci.</l>
</lg>
<lg><l>E tal ritrovò ch'era Diomede,</l>
<l>il quale aveva ne la Tracia impero</l>
<l>allora, ch'a lui volse Ercole il piede</l>
<l>per far pentirlo del proceder fiero,</l>
<l>e tal del mal'oprar gli die mercede,</l>
<l>ch'egli, ch'andò de l'ingannare altiero</l>
<l>e simulando amor, diede altrui morte,</l>
<l>fin di lui degno ebbe ne la sua corte.</l>
</lg>
<lg><l>Ch'Euristeo vago sol di travagliare</l>
<l>quanto poteva più, il figlio di Giove,</l>
<l>a sé, da Tebe ad Argo, il fe' chiamare</l>
<l>e gli disse: – Vedute le tue prove</l>
<l>i' vo' mandarti in Tracia a soggiogare</l>
<l>un re di cui non è il più crudo altrove:</l>
<l>questi gli ospiti prende e gli dà poi,</l>
<l>morti che sono, in cibo a i corsier suoi!</l>
</lg>
<lg><l>Poiché il tuo valor dunque sì t'affida,</l>
<l>vo' che tu vada là ove ha questi il seggio,</l>
<l>e s'avien forse ch'egli non ti uccida,</l>
<l>(come grave il pericolo esser veggio)</l>
<l>voglio che tu dia morte a l'omicida,</l>
<l>acciò che non faccia egli al mondo peggio,</l>
<l>poscia che ponga a' suoi corsieri i freni,</l>
<l>e teco tutti ad Argo gli mi meni. –</l>
</lg>
<lg><l>D'Argo si parte il gran figlio di Giove</l>
<l>sol per quello essequir che gli fu imposto</l>
<l>e verso la Tessaglia i passi move,</l>
<l>ché d'ire in Tracia a' pié s'avea proposto;</l>
<l>ma ne l'andare a le superbe prove,</l>
<l>sendosi già il solar lume nascosto,</l>
<l>tenendo Admeto in quelle parti il regno,</l>
<l>di posarsi con lui fece disegno.</l>
</lg>
<lg><l>Ma ritrovò tutta la corte a nero</l>
<l>coperta e piena d'incredibil lutto,</l>
<l>cosa che fu fuor d'ogni suo pensiero,</l>
<l>ma poscia che si vide là condutto,</l>
<l>la cagion dimandò ch'a duol sì fiero</l>
<l>avea il miser signor allor condutto,</l>
<l>al quale un famigliar rispose: – Mai</l>
<l>non fu in terra cagion di tanti guai!</l>
</lg>
<lg><l>Era già al mio signore il dì prescritto,</l>
<l>in cui devea far l'ultima partita,</l>
<l>onde ne stava doloroso e afflitto,</l>
<l>d'ora in ora aspettando uscir di vita:</l>
<l>ed ecco, da l'oracol gli fu ditto</l>
<l>che s'era sua persona sì gradita</l>
<l>ad alcun che per lui morir volesse,</l>
<l>sicur di non morire allor sì stesse.</l>
</lg>
<lg><l>E gli disse ciò Febo, perché il fato</l>
<l>e le compagne al fato inique Parche,</l>
<l>con un lungo pregare avea piegato,</l>
<l>ad essere a dar morte al mio re parche,</l>
<l>che, volendosi Apollo mostrar grato</l>
<l>del beneficio (cosa ch'oggi par che</l>
<l>facciano pochi) ch'ebbe dal signore</l>
<l>quando, lasciato il ciel, fu a lui pastore.</l>
</lg>
<lg><l>Avea ottenuto che s'alcun trovava</l>
<l>che volesse per lui di vita uscire,</l>
<l>sì che il fato esseguisse la sua prava</l>
<l>legge, col fare altrui, per lui, morire,</l>
<l>non speme pur, ma sicurtà gli dava</l>
<l>ch'allora non avria i suoi dì a finire;</l>
<l>inteso questo, si diede il re nostro</l>
<l>la fe' a provar ch'i suoi gli avevan mostro.</l>
</lg>
<lg><l>Questi e quegli che, dianzi aveva detto</l>
<l>chi si faria fiaccar le polpe e l'osse,</l>
<l>e trarre il proprio cor fuori del petto,</l>
<l>perché morendo lui, salvo il re fosse,</l>
<l>bisognando or di ciò veder l'effetto,</l>
<l>non pur per lo suo re a morir si mosse,</l>
<l>ma disse ch'era da persona sora</l>
<l>il cercar che per lei questi, o quei mora.</l>
</lg>
<lg><l>Trova la madre e il padre anco contrari</l>
<l>a' suoi pensier, come vi aveva i servi,</l>
<l>ché de la vita ad ambi i dì sì cari</l>
<l>sono, ch'acciò che il lor figlio si servi,</l>
<l>non vogliono di vita esser sì avari,</l>
<l>perché il fatal decreto si conservi;</l>
<l>aspetta il re, con lagrimevoli occhi,</l>
<l>che 'n lui l'ultimo stral la morte scocchi.</l>
</lg>
<lg><l>La bella Alceste, sua fidata moglie,</l>
<l>che non vuol senza lui rimaner viva,</l>
<l>visto Admeto aspettar l'ultime doglie,</l>
<l>né alcun voler morir perch'egli viva,</l>
<l>perché di vita lui morte non spoglie</l>
<l>e del suo maggior ben resti ella priva,</l>
<l>s'offre a morir, con cor costante e forte,</l>
<l>perché rimanga vivo il suo consorte.</l>
</lg>
<lg><l>Fede, che d'ogni fede esser può specchio,</l>
<l>a cui giamai non ebbe il mondo pare,</l>
<l>cerchisi pure il novo e il tempo vecchio</l>
<l>ed i più fermi amor le fe' più rare,</l>
<l>quanto in sì egregio fatto più mi specchio,</l>
<l>tanto mi par più illustre e singolare,</l>
<l>e parmi ch'a fe' tale a sì alto zelo,</l>
<l>dar debba eterno testimonio il cielo.</l>
</lg>
<lg><l>Lunga tra Alceste e il re fu la contesa,</l>
<l>perché non gisse l'un per l'altro al fine;</l>
<l>dicea il re: – Che mi giova oimé che resa</l>
<l>mi fia la vita e che la tua decline?</l>
<l>Così non vo' la vita mia difesa</l>
<l>e se il ciel vuol di me pur far rapine,</l>
<l>veder voglio finire anzi la mia,</l>
<l>che veder che la tua finita sia!</l>
</lg>
<lg><l>Aver più non porei pace, né bene,</l>
<l>se il mio fiero destin mi ti togliesse,</l>
<l>ché vivo il viver tuo sol mi mantiene,</l>
<l>né più mi viverei se si spegnesse,</l>
<l>tu la mia vita sei, tu la mia spene,</l>
<l>a mio sostegno il ciel te sola elesse,</l>
<l>e senza te, la vita via più dura</l>
<l>Alceste, mi seria che morte oscura.</l>
</lg>
<lg><l>E qual serebbe il mio viver, se morto</l>
<l>vedessi te? – soggiunse allora Alceste –</l>
<l>Qual'avrei più speranza di conforto</l>
<l>tra le mortali, orribili tempeste,</l>
<l>se te, che mi mantieni in sicur porto,</l>
<l>mi togliesser le Parche al tuo fin preste?</l>
<l>Caro marito mio, poco direi,</l>
<l>a dir, ch'i giorni acerbi e tristi avrei!</l>
</lg>
<lg><l>Però che non mi può bastar la voce</l>
<l>a raccontarti qual mia vita fora,</l>
<l>tanto grave e il dolor, tanto feroce</l>
<l>che mi traffige l'alma e che m'accora</l>
<l>pensando che, destin crudo ed atroce,</l>
<l>me viva, tragga te di vita fora:</l>
<l>te, non pur caro a me, ma che sei l'alma</l>
<l>di questa fragil mia terrena salma.</l>
</lg>
<lg><l>Moia sì Alceste e resti il suo marito</l>
<l>vivo ed in lui l'anima sua si goda</l>
<l>e a questo far te, cruda morte, invito,</l>
<l>e prego che da te il mio pregar s'oda,</l>
<l>se il mio cor fia dal tuo strale ferito,</l>
<l>non t'acquistasti mai più degna loda,</l>
<l>serva prego ad Alceste il suo fedele</l>
<l>e sazia, uccisa me, il destin crudele.</l>
</lg>
<lg><l>Intanto Apollo avea a le Parche offerta</l>
<l>invece del marito, la mogliera,</l>
<l>visto ch'ella di cor, con voce aperta,</l>
<l>dice voler morir perch'ei non pera;</l>
<l>poiché la cosa ebber le Parche certa,</l>
<l>subito, con la man cruda e severa</l>
<l>Lachesi, presa la sua falce adonca,</l>
<l>de la vita d'Alceste il filo tronca.</l>
</lg>
<lg><l>Quale il giacinto resta, che da verga</l>
<l>schiantato sia, sì che non cada al piede,</l>
<l>che, ancor che mezzo rotto più non s'erga,</l>
<l>in lui di vivo alquanto anco si vede,</l>
<l>finché vento del tutto nol disperga,</l>
<l>e il sole, o avida man ne faccia prede,</l>
<l>tal resta, prima che del tutto mora,</l>
<l>troncato il fil, la gentil donna allora.</l>
</lg>
<lg><l>Ch'a quel fier colpo, smorta in un momento,</l>
<l>ne le braccia del suo marito venne,</l>
<l>ma pria che fusse in tutto il fiato spento,</l>
<l>fissi a l'amata faccia gli occhi tenne</l>
<l>e disse: – Io so che resti mal contento,</l>
<l>poiché l'anima mia batte le penne</l>
<l>per andar fuor di questo carcer frale</l>
<l>ed adimpire il tuo destin fatale.</l>
</lg>
<lg><l>Ma se mia fe' può in te quel ch'ella deve,</l>
<l>prego ch'abbi di me tanta mercede</l>
<l>che tu non voglia che il tuo duol m'aggreve,</l>
<l>se il fato a morir ben per te mi chiede,</l>
<l>dolce m'è questa morte, Admeto e lieve,</l>
<l>poiché tu sei de la mia vita erede,</l>
<l>però sol vo' che viva se ne reste</l>
<l>ne la memoria tua, mai sempre Alceste! –</l>
</lg>
<lg><l>Alfin di queste voci gli occhi chiuse</l>
<l>la bella donna e il nostro re dolente</l>
<l>far non puote che il fato non accuse,</l>
<l>chiamandolo rapace ed inclemente,</l>
<l>ed il duol la ragion sì gli confuse</l>
<l>che, tratto il ferro fuor, volse repente</l>
<l>mandare il suo tra gli amorosi spirti,</l>
<l>con la sua donna, a star tra verdi mirti.</l>
</lg>
<lg><l>E non giovava che fusse per lui</l>
<l>Alceste morta, che si dava morte</l>
<l>e senza re lasciava tutti nui,</l>
<l>per seguir la fedel cara consorte,</l>
<l>se molti non movevansi de' sui,</l>
<l>e al pugnal non avesser le man porte,</l>
<l>ma cadde ben sì d'ogni senso privo</l>
<l>che gran fatica fu a tornarlo vivo.</l>
</lg>
<lg><l>Ma non sì tosto in sé fece ritorno</l>
<l>che disse: – Oimé chi mi ha impedito ch'io</l>
<l>non sia caduto morto in questo giorno,</l>
<l>colei seguendo ch'era ogni ben mio? –</l>
<l>Gli furo tutti i famigliari intorno,</l>
<l>sì che del cor gli tolser quel desio,</l>
<l>e il persuaser tutti a darsi requie,</l>
<l>ed a la moglie apparecchiar l'essequie.</l>
</lg>
<lg><l>E questa è la cagion che non di rubri</l>
<l>panni, né d'or vegga la corte ornata,</l>
<l>ma d'oscuri coperta e di lugubri</l>
<l>vestita tutta la real brigata,</l>
<l>e con noi piangeriano orsi e colubri</l>
<l>e qualunque altra fiera più spietata,</l>
<l>se vedessero il duol che il re tormenta,</l>
<l>poiché la cara sua mogliera è spenta.</l>
</lg>
<lg><l>Ercole, intesa la cagion del duolo,</l>
<l>di caso così stran molto si dolse</l>
<l>e disse che non fu tra l'uman stuolo</l>
<l>fede ferma, qual questa, che disciolse</l>
<l>il fato iniquo, od il girar del polo</l>
<l>ch'al mal di questo re tutto si volse</l>
<l>e viva statui che ritornasse</l>
<l>Alceste e che tal fe' perseverasse.</l>
</lg>
<lg><l>Errando adunque intorno l'alma sciolta</l>
<l>a la bara, ove morta era la donna,</l>
<l>col pensier mille cose Ercol rivolta,</l>
<l>per giungerla a la sua lasciata gonna,</l>
<l>mentre a tornare in vita il pensier volta</l>
<l>costei che fu di fe' ferma colonna,</l>
<l>ecco ch'egli venir vede un'armata</l>
<l>da Pluto, a tor dal vel l'alma slegata.</l>
</lg>
<lg><l>Vista Ercol di costor la nera torma,</l>
<l>terribil si, sì strana di figura</l>
<l>che non fu mai più spaventevol forma,</l>
<l>in ciò che fe' d'orribil la natura,</l>
<l>egli segue di lor subito l'orma</l>
<l>e pon di avere il capitano cura</l>
<l>e ne' capei, con man gli dà di piglio,</l>
<l>turbato in vista con altiero ciglio.</l>
</lg>
<lg><l>Non vanno l'api così tosto in rotta</l>
<l>se Filomena in aria il lor re assale,</l>
<l>come in scompiglio andò a la nera grotta,</l>
<l>l'impaurita e ria turba infernale;</l>
<l>Ercole il capitan di quella frotta</l>
<l>minaccia, se non giunge al suo mortale</l>
<l>quell'anima, il farà tal pena avere</l>
<l>che tristo se n'avrà sempre a dolere.</l>
</lg>
<lg><l>Qual chi nel battagliar perde la forza</l>
<l>e sì riman ne lo steccato vinto,</l>
<l>di pregare il nemico suo si sforza,</l>
<l>quanto più può, per non restarne estinto,</l>
<l>tal questi, poscia che si vide in forza</l>
<l>d'Ercol, di pallidezza il viso tinto,</l>
<l>umil si sta e demesso e tutto trema</l>
<l>e il prega che col tronco egli nol prema.</l>
</lg>
<lg><l>E trammutato in tutto da quel ch'era:</l>
<l>Vinca – disse –  la forza tua maggiore,</l>
<l>che la forza di Aletto, o di Megera,</l>
<l>ch'a te non ha l'inferno ugual valore,</l>
<l>e poscia che ciò fai, perché non pera</l>
<l>costei, che si deveva al mio signore,</l>
<l>l'alma, che se ne va quivi disgiunta,</l>
<l>sia, fuor del naturale, al corpo giunta! –</l>
</lg>
<lg><l>Alfin di queste voci, Ercole scorse</l>
<l>l'alma di novo al suo mortale unirsi,</l>
<l>là onde Alceste da la bara sorse,</l>
<l>per devere anco al suo marito girsi,</l>
<l>ciò visto, Ercol lasciò il reo spirto, ei torse</l>
<l>il pié là onde uscito era, per partirsi,</l>
<l>e nel partir, mandò tal grido fuore</l>
<l>ch'eccetto Ercole, empì ciascun d'orrore.</l>
</lg>
<lg><l>Così talor s'umana anima offende</l>
<l>spirto infernale, al re del cielo infido,</l>
<l>tosto che scongiurato egli si rende,</l>
<l>e tornare astretto è al tartareo nido,</l>
<l>ciò tanto sdegno in lui, tant'ira accende,  </l>
<l>e fuor il fa mandar sì orribil grido</l>
<l>che se ne sente il bombo in tutti i canti,</l>
<l>onde ne trema il core a i circonstanti.</l>
</lg>
<lg><l>Qual timida colomba, che fuggita</l>
<l>da l'unghia sia de lo sparvier rapace,</l>
<l>brama vedersi al suo compagno unita</l>
<l>e godersi con lui sicura pace,</l>
<l>tal, poi ch'Alceste ricovrò la vita,</l>
<l>né temeo più de l'orco il dente edace,</l>
<l>piena via più che mai, d'amore ardente,</l>
<l>voltò al marito suo l'accesa mente.</l>
</lg>
<lg><l>E conosciuto che stato era autore</l>
<l>Ercol del viver suo, tutta cortese,</l>
<l>si voltò verso lui, con umil core,</l>
<l>e maggior che poté grazie le rese;</l>
<l>Ercol, per trar di doglia Admeto fore</l>
<l>e 'n gaudio il duol voltar, che sì l'offese,</l>
<l>entrato allegro ne la real porta,</l>
<l>la mogliera gli die ch'ei piangea morta.</l>
</lg>
<lg><l>Non credo mai che Teseo tanto lieto</l>
<l>fusse, visto tornato il figlio vivo,</l>
<l>quanto restò l'adolorato Admeto,</l>
<l>vista viva la donna sua giulivo,</l>
<l>pensò ch'esser devesse tutto queto,</l>
<l>il viver suo, poiché non era privo</l>
<l>più di colei che il meglio avea di lui,</l>
<l>e ch'era il fin di tutti i pensier sui.</l>
</lg>
<lg><l>Le grazie rese ad Ercole fur tante</l>
<l>quante esprimer non può lingua, né stile,</l>
<l>e se fu mesta quella corte inante,</l>
<l>sì ch'altra non vi fu giamai simile,</l>
<l>fur le doglie allor volte in altre tante</l>
<l>gioie, vista la donna alta e gentile,</l>
<l>ove il fato l'avea prima disgiunta,</l>
<l>al marito di novo esser congiunta.</l>
</lg>
<lg><l>Ercole poscia, al suo viaggio intento,</l>
<l>montò in nave per gire in Chersonesso,</l>
<l>ed avendo al camin prospero vento,</l>
<l>vi giunse tosto e caminando appresso</l>
<l>a Lisimacchia, un uom pien di spavento</l>
<l>vide lungo a le mura, in vista oppresso</l>
<l>da grave duol e con gli occhi al ciel fissi,</l>
<l>dir: –  Miser me, perché sino a qui vissi? –</l>
</lg>
<lg><l>La cagion del dolore era, ch'essendo</l>
<l>in Lisimacchia una gentil donzella,</l>
<l>di cortesi maniere e di stupendo</l>
<l>viso e via più di ogn'altra donna bella,</l>
<l>e due di lei de la cittade ardendo,</l>
<l>(Oronte questi e quei Linco s'appella)</l>
<l>cercava ognun, più che potea, di averla,</l>
<l>sol per poter senza rival goderla.</l>
</lg>
<lg><l>E mentre ognuno si tenea il più amato</l>
<l>ed a lei si credeva esser più caro,</l>
<l>si trovò Linco, al fine, disprezzato,</l>
<l>e non andare al suo rivale a paro,</l>
<l>vistolo a la donzella esser più grato,</l>
<l>d'ira arse e di disdegno tanto amaro,</l>
<l>e rimase di fier dolor sì pieno,</l>
<l>che il miser fu presso a venirne meno.</l>
</lg>
<lg><l>Chi per prova conosce che sia amore</l>
<l>e vivere in altrui più che 'n se stesso,</l>
<l>imaginar si può qual fu il dolore</l>
<l>ch'allora a Linco fu ne l'alma messo;</l>
<l>gli parve che gli fusse il miser core,</l>
<l>da mortal colpo a le radici, fesso,</l>
<l>e senon, che desio di vendicarsi,</l>
<l>il tenne, potea allor la morte darsi.</l>
</lg>
<lg><l>Onde poscia che vide che il rivale</l>
<l>andato era a la donna e si avea preso</l>
<l>il suo ben, trammutò in odio mortale</l>
<l>l'amor, contra colei che l'avea offeso,</l>
<l>e pensò farle, quanto potea, male,</l>
<l>sì che le fusse il guiderdone reso,</l>
<l>e, per morta veder la sua nemica,</l>
<l>al signor l'accusò per impudica.</l>
</lg>
<lg><l>E disse: – Ché di notte a lei salire</l>
<l>ha visto Oronte e lui Teodora accorre,</l>
<l>(ch'ella così avea nome) e di morire</l>
<l>(poiché sì avea lasciato l'onor torre)</l>
<l>degna era e che s'alcuno aveva ardire</l>
<l>volersi, a quel ch'egli diceva, opporre</l>
<l>a singular battaglia non ricusa</l>
<l>mostrar che drittamente egli l'accusa.</l>
</lg>
<lg><l>Spiacque al signor che sì palesemente</l>
<l>fusse la donna in tal periglio posta,</l>
<l>poscia, ch'alcun non fu, tra quella gente,</l>
<l>ch'ardisce a Linco far degna risposta,</l>
<l>perch'oltra che sa ognun quanto è possente</l>
<l>e quanto caro andargli contra costa,</l>
<l>tien certo ognun che il falso non direbbe,</l>
<l>né a pugna, contra il ver, venir vorrebbe.</l>
</lg>
<lg><l>Il signore a Teodora fe' sapere</l>
<l>quel che di lei Linco dicea in palese;</l>
<l>la bella donna non negò d'avere,</l>
<l>dato rimedio a le gran fiamme accese,</l>
<l>di chi l'aveva tutta in suo potere,</l>
<l>poscia ch'amor di lui tanto l'accese,</l>
<l>ma dice che per moglie gli si diede,</l>
<l>e di averla ei per tal le die la fede.</l>
</lg>
<lg><l>Nega ciò Linco e dice che bagascia</l>
<l>ella è d'Oronte e non gli fu mai sposa;</l>
<l>la giovane riman piena d'ambascia,</l>
<l>visto ch'opporsi a Linco alcun non osa,</l>
<l>che il peso di difenderla ognun lascia</l>
<l>a Oronte, che sapea chiara la cosa,</l>
<l>ché non vi essendo testimon, che il dica,</l>
<l>toccava a lui mostrar, ch'era pudica.</l>
</lg>
<lg><l>Dice la donna: – Oimé per bene amare</l>
<l>e per darmi per moglie a chi mi prezza,</l>
<l>deve Linco crudele ora tentare</l>
<l>che l'onestà mia cada e la bellezza?</l>
<l>E mi de' amore in guisa abbandonare</l>
<l>che non si trovi alcun di tal fortezza,</l>
<l>che si voglia condur con Linco al campo</l>
<l>e prender l'arme in man per lo mio scampo?</l>
</lg>
<lg><l>Deh perché è Oronte mio sì giovanetto?</l>
<l>Perché non è come colui robusto?</l>
<l>Ché certo i' son che, pien di vero affetto,</l>
<l>faria vendetta di questo uomo ingiusto</l>
<l>e chiaro mostrerebbe ch'io l'ho eletto</l>
<l>per mio marito, come vuole il giusto,</l>
<l>e che, per fede, i' debbo restar viva,</l>
<l>non, per disonestà, di vita priva!</l>
</lg>
<lg><l>Deh s'egli è vero, amor, che 'l tuo potere</l>
<l>tanto, quanto soleva, oggi s'estenda,</l>
<l>perché, oimé lassa, non mi fai tu avere</l>
<l>un, che la pudicizia mia difenda?</l>
<l>E faccia chiaro, com'io son mogliere</l>
<l>a Oronte, acciò ch'ognun chiaro comprenda</l>
<l>che questo uomo crudel m'accusa a torto</l>
<l>e ch'egli e non io, merta d'esser morto? –</l>
</lg>
<lg><l>Così dicea la donna lagrimando,</l>
<l>tutta piena d'angoscia e di dolore,</l>
<l>le giva intorno a gli occhi amor volando</l>
<l>e coglieva su l'ali il dolce umore,</l>
<l>come colombo far veggiamo quando</l>
<l>vien dal ciel pioggia ne l'estivo ardore,</l>
<l>e vinto da le voci lagrimose,</l>
<l>di volerla aiutar seco propose.</l>
</lg>
<lg><l>E ancor ch'a pena al sestodecimo anno</l>
<l>il giovanetto Oronte fusse giunto,</l>
<l>nondimen l'accese egli a trar d'affanno</l>
<l>la donna che l'avea a tal grado assunto,</l>
<l>mostrando chiaro a ognun che, senza inganno,</l>
<l>s'era a la cara sua moglie congiunto,</l>
<l>così Oronte, da amor spinto, si diede</l>
<l>a far de la sua fe', con l'arme, fede.</l>
</lg>
<lg><l>Seco dicea: – So ch'è di me più forte</l>
<l>chi accusa lei ch'è l'alma mia e la vita,</l>
<l>ma poria favorirmi sì la sorte</l>
<l>e il santo amor, ch'i suoi seguaci aita,</l>
<l>che chi l'accusa, avrebbe da me morte,</l>
<l>e l'onor salvo a lei seria e la vita,</l>
<l>e se pure altro disponesse il cielo,</l>
<l>fede almeno farò del mio gran zelo.</l>
</lg>
<lg><l>Tal che, tra tutti i più fedeli amanti,</l>
<l>il nome di fedele otterrò anch'io,</l>
<l>e tra lor dolci risi e dolci pianti,</l>
<l>sempre fia celebrato il nome mio,</l>
<l>ma s'amor può quel che poteva inanti,</l>
<l>se da lui merce merta un bel desio,</l>
<l>e, s'ha di bella donna il ciel pietade,</l>
<l>fia difesa da me tanta beltade! –</l>
</lg>
<lg><l>Il padre vecchio, che il giovane vede</l>
<l>prender la spada e armarsi a piastra e a maglia,</l>
<l>gli si fa incontro e lagrimando chiede</l>
<l>che non voglia pigliar questa battaglia</l>
<l>dicendogli: – Ché chiaro egli prevede,</l>
<l>che così tosto che Linco l'assaglia,</l>
<l>morto serà perch'egli è così fiero,</l>
<l>che può dar morte ad ogni gran guerriero.</l>
</lg>
<lg><l>E che, per questo, ei giovanetto imberbe</l>
<l>contra colui che sì possente fiere,</l>
<l>che fa de i forti, come falce d'erbe,</l>
<l>non porà stare e uopo gli fia cadere,</l>
<l>e che per questo il prega che si serbe</l>
<l>a miglior uso e pietà voglia avere,</l>
<l>se non di sé, del vecchio padre almeno,</l>
<l>ch'è di dolore inestimabil pieno. –</l>
</lg>
<lg><l>Quindi la crespa fronte e il crine bianco</l>
<l>gli mostra Egisto (che così si noma</l>
<l>il padre) e dice: – Per lo duol io manco,</l>
<l>e per te i' sono a me gravosa soma,</l>
<l>ma il giovane di cor, d'animo franco,</l>
<l>che col valore ogni temenza doma,</l>
<l>il conforta e gli dice che non tema</l>
<l>che Linco, che il torto ha, l'offenda, o prema! –</l>
</lg>
<lg><l>Cerca Egisto che ponga il signor pace</l>
<l>tra i guerrieri e la donna esca di colpa,</l>
<l>ciò che tenta il signore, indarno face,</l>
<l>ché Linco più che pria, Teodora incolpa</l>
<l>e vivere ad Oronte più non piace,</l>
<l>s'al paragon de l'arme non la scolpa,</l>
<l>e faccia a qualunque uom chiaro e palese</l>
<l>ché tanto ella onest'è, quanto è cortese.</l>
</lg>
<lg><l>Per questo il mesto e doloroso Egisto,</l>
<l>veduto che il pregar nulla rileva,</l>
<l>credendo aver del figlio il fin previsto,</l>
<l>si die a cercar se ritrovar poteva</l>
<l>chi volesse d'onor far degno acquisto,</l>
<l>e levarlo dal duol che sì il premeva,</l>
<l>togliendo sovra sé quella querela</l>
<l>che fa che di timore, il cor gli gela.</l>
</lg>
<lg><l>Intanto Olimpo (che così era detto</l>
<l>quel signor) da costor vistosi fare,</l>
<l>a la richiesta sua chiaro disdetto,</l>
<l>contento fu lor campo franco dare;</l>
<l>tosto che, uscita de l'aurato letto,</l>
<l>l'aurora si die l'aria a illuminare,</l>
<l>entraro ambi i guerrier ne lo steccato,</l>
<l>in piazza per la pugna apparecchiato.</l>
</lg>
<lg><l>Sono ambi armati i cavalieri arditi</l>
<l>di usberghi fin, senza bracciali e arnesi;</l>
<l>copron la testa lor due elmi forbiti,</l>
<l>quali si solean fare in que' paesi,</l>
<l>di maglia ambi le braccia hanno guarniti,</l>
<l>di maglia il collo ed hanno i brandi appesi</l>
<l>a gli umeri, di fina tempra eletta</l>
<l>e il segno ognun de la battaglia aspetta.</l>
</lg>
<lg><l>Tosto dunque che die la tromba il segno,</l>
<l>si andaro a ritrovar co' ferri nudi</l>
<l>e l'uno e l'altro, pien d'acerbo sdegno,</l>
<l>pare un vulcan che martellando sudi:</l>
<l>Linco la forza, Oronte usa l'ingegno</l>
<l>ed ambi fan sonar de i colpi crudi</l>
<l>il loco intorno e fanno uscir faville</l>
<l>da le spade e da gli elmi, a mille, a mille.</l>
</lg>
<lg><l>Come vengon talora a guerra gli orsi</l>
<l>che si trovan gli spron d'amore a i fianchi,</l>
<l>ché rabbuffando i mal composti dorsi,</l>
<l>cerca l'un, che la vita a l'altro manchi,</l>
<l>ed ora con le branche, ora co i morsi,</l>
<l>si fan sempre al ferir più che pria franchi,</l>
<l>così qui cerca l'un, che l'altro cada,</l>
<l>per opra de l'ingegno, o de la spada.</l>
</lg>
<lg><l>Linco il collo talor, talor le tempie</l>
<l>con la tagliente spada a Oronte tocca,</l>
<l>talora al volto drizza le botte empie</l>
<l>per ferirlo ne gli occhi, o ne la bocca,</l>
<l>ma con ciò ch'egli fa, il desir non empie,</l>
<l>onde di sdegno e di furor trabocca;</l>
<l>intanto Oronte va temprando l'ira</l>
<l>e porre i colpi, a certa offesa, mira.</l>
</lg>
<lg><l>Gli tocca or Linco i fianchi, or cenna al petto</l>
<l>per ferirlo nel viso;i colpi Oronte</l>
<l>scansa e di un dritto il ritrova a l'elmetto,</l>
<l>ch'a mezzo gli potea fender la fronte,</l>
<l>gli giova l'elmo aver fino e perfetto,</l>
<l>ch'avuto avrian fine a quel colpo l'onte;</l>
<l>Linco, pien d'ira, allor disse: – Morrai</l>
<l>al dispetto del ciel, fa ciò che sai! –</l>
</lg>
<lg><l>E detto ciò con quel furor si mosse</l>
<l>ch'onda mover veggiam spinta dal vento,</l>
<l>tremano a' circonstanti i polsi e l'osse,</l>
<l>visto l'assalto fier, pien d'ardimento,</l>
<l>l'amoroso garzon non si commosse,</l>
<l>ma tutto a vincer l'aversario intento,</l>
<l>in sé si colse e avendo duce amore,</l>
<l>ribatte il colpo fier con gran valore.</l>
</lg>
<lg><l>Onde il brando di Linco cadde invano,</l>
<l>ma quel che spinse Oronte, invan non scese,</l>
<l>ch'egli un fendente, con veloce mano,</l>
<l>a la testa di Linco ardito stese,</l>
<l>il qual fu così fier, fu così strano,</l>
<l>ed il capo, con tal forza, gli offese</l>
<l>che fesse l'elmo e gli intorniò la mente,</l>
<l>ma Linco si riebbe immantinente.</l>
</lg>
<lg><l>Ond'egli di ferir punto non resta</l>
<l>il suo nemico e cerca in terra porlo,</l>
<l>ma ben ch'ora dia al busto, ora a la testa,</l>
<l>non può, con quanto fa, su il vivo accorlo,</l>
<l>ch'atto è su il piede ed ha la mano presta</l>
<l>Oronte, e amor sta su l'aviso a torlo</l>
<l>dal furor del nemico, onde non mena</l>
<l>botta ad Oronte, che l'aggiunga piena.</l>
</lg>
<lg><l>Si sdegna Linco che di guerra è mastro,</l>
<l>e 'n ogni pugna, ogni feroce atterra</l>
<l>ché superar non può, chi di vincastro</l>
<l>degno gli par via più che di far guerra,</l>
<l>accusane il destino e il maligno astro</l>
<l>e maledice il ciel, l'acqua e la terra,</l>
<l>e 'n tanto, una crudel punta gli tira</l>
<l>verso la gola e di passarla mira.</l>
</lg>
<lg><l>Fu sì ratta la man, fu così destra,</l>
<l>ch'esser non poté Oronte così lieve</l>
<l>al parar ch'al camaglio ampia finestra</l>
<l>non gli facesse quella punta greve,</l>
<l>ma amor, che dal garzon non si sequestra,</l>
<l>ché bianco, per timor, venne qual neve,</l>
<l>rattenne il braccio sì che non gli punse</l>
<l>la pelle il brando, tanto scarso giunse.</l>
</lg>
<lg><l>Ma impallidir si vider mille volti,</l>
<l>poiché vider tanto oltre andar la punta,</l>
<l>perché pensar d'i circonstanti molti,</l>
<l>che fusse, a colpo pien, la spada giunta</l>
<l>e contra lui fussero i fati volti,</l>
<l>perché fusse dal vel l'alma disgiunta,</l>
<l>ma poiché il vider rimanere illeso,</l>
<l>Dio ringraziaro che l'avea difeso.</l>
</lg>
<lg><l>Però che tenner certo ch'egli fusse</l>
<l>aitato da alcun Dio, da lor non visto,</l>
<l>quanto del colpo fier Linco il percusse,</l>
<l>del colpo ch'avea fatto ognun sì tristo,</l>
<l>ma tra tutti, sì gran timore indusse</l>
<l>in Teodora il pericolo previsto,</l>
<l>che venne in faccia sì pallida e smorta</l>
<l>che fu ben presso a rimanerne morta.</l>
</lg>
<lg><l>Era cotal costume in quella terra</l>
<l>che, qualora per donne venian due</l>
<l>armati a lo steccato per far guerra,</l>
<l>presente fusse a le difese sue,</l>
<l>colei, per cui ciascun la spada afferra</l>
<l>e per questa cagione, a veder fue</l>
<l>quella battaglia la bella Teodora,</l>
<l>che, per lei, que' guerrier faceano allora.</l>
</lg>
<lg><l>Linco, ch'Oronte aver credeva estinto,</l>
<l>e la spada tornar vide lucente,</l>
<l>scorse per chiaro e naturale instinto</l>
<l>che contra lui mano era più possente</l>
<l>che quella del nemico e ch'a lui (cinto</l>
<l>di presidio divin) brando tagliente</l>
<l>nulla noceva e però usciva vano</l>
<l>ciò ch'ei fea con l'ingegno e con la mano.</l>
</lg>
<lg><l>E però disse: – I' mi conosco avere</l>
<l>non teco no, ma con un Dio tenzone,</l>
<l>e veggio che non può mortal potere</l>
<l>contra forza immortal far paragone,</l>
<l>poiché se ben la spada mia ti fere</l>
<l>e giunga piena ove la man la pone,</l>
<l>non più la carne tua fora, o penetra,</l>
<l>che se ferisse una marmorea pietra.</l>
</lg>
<lg><l>Schiodo le maglie e giungoti a la pelle</l>
<l>e la pelle è più che l'acciaio dura,</l>
<l>perché Dio occulto contra me le stelle</l>
<l>move ed a danno mio il reo fato indura,</l>
<l>ma sia, che può, non farà questo, o quelle,</l>
<l>o il Dio che contra i colpi ti assicura,</l>
<l>ch'io non ti mostri, che 'n battaglia sei</l>
<l>contra il dritto ed il giusto, per costei! –</l>
</lg>
<lg><l>Anzi sol per lo giusto –  disse allora</l>
<l>Oronte – adopro l'arme in questa pugna,</l>
<l>perché ognun vegga che la mia Teodora</l>
<l>ha il suo fedel, che per l'onor suo pugna,</l>
<l>e di farti veder io spero or ora</l>
<l>come il mio brando tagli e come pugna,</l>
<l>perché o tu muora, o apertamente dica</l>
<l>ch'ella quanto bella è, tanto è pudica! –</l>
</lg>
<lg><l>Mentre ambi con l'arme han ne lo steccato</l>
<l>e con parole, in ciò dura contesa,</l>
<l>Egisto aveva ad Ercole narrato</l>
<l>la doglia, ond'egli avea l'anima offesa</l>
<l>e supplice ed umil l'avea pregato</l>
<l>che la donna da lui fusse difesa,</l>
<l>acciò che Linco non desse la morte</l>
<l>ad Oronte, di lui molto men forte.</l>
</lg>
<lg><l>Dal vecchio inteso ciò, il cortese Alcide</l>
<l>mosse con lui ver Lisimacchia il passo,</l>
<l>ma giunti là poiché la piazza vide</l>
<l>chiusa d'intorno, il vecchio afflitto e lasso </l>
<l>dolor sente che l'alma gli conquide,</l>
<l>e riman di speranza in tutto casso,</l>
<l>ch'Ercol tor sovra sé quella tenzone</l>
<l>possa e venir con Linco al parangone.</l>
</lg>
<lg><l>Ercole oltra sen va, ma il vecchio resta</l>
<l>e giunse in quella ch'Oronte cercava,</l>
<l>che Linco confirmasse, ch'era onesta</l>
<l>la sua Teodora; ed egli ricusava</l>
<l>perché dicea che presa aveva questa</l>
<l>pugna, perché egli la teneva prava,</l>
<l>poiché la legge statuito avea,</l>
<l>che fusse donna, qual era ella, rea.</l>
</lg>
<lg><l>E dicea: – Se la legge vuol che quella</l>
<l>che si congiunge ad uom, senza potere</l>
<l>mostrar con certi testimoni ch'ella</l>
<l>è legitimamente sua mogliere,</l>
<l>sia giudicata disonesta e fella,</l>
<l>come non poss'io tal Teodora avere?</l>
<l>Cessi di darti aiuto il Dio nascosto</l>
<l>e provato ti fia quel c'ho proposto! –</l>
</lg>
<lg><l>Andò Alcide al signor di quella terra,</l>
<l>mentre erano in contesa aspra costoro</l>
<l>e fe' ch'egli fermò la presa guerra,</l>
<l>poi si mise mezzan tra ambidue loro</l>
<l>e con ragion, ch'affrena spesso chi erra,</l>
<l>tanto oprò ch'ambidue contenti foro,</l>
<l>ed a la donna fu l'onor servato,</l>
<l>che con l'accusa, Linco avea macchiato.</l>
</lg>
<lg><l>Perch'Ercol disse verso Linco volto:</l>
<l> – Tu dì ch'Oronte ha un nume a sua difesa,</l>
<l>e ciò ti può mostrar che lite hai tolto</l>
<l>ingiusta e ch'a torto hai Teodora offesa,</l>
<l>ch'un Dio, cui chiaro è il vero, a gli altri occolto,</l>
<l>la sua protezion non avria presa,</l>
<l>s'avesse il torto e ciò chiaro ti mostra,</l>
<l>chi ragion ha ne la querela vostra.</l>
</lg>
<lg><l>Tu te ingannasti, quando tu dicesti,</l>
<l>ch'era impudica questa donna e certo</l>
<l>dal vero e da l'onor ti partiresti</l>
<l>se l'error tuo, com'or, veggendo aperto,</l>
<l>anco a lei d'impudica nome desti,</l>
<l>com'allor, quando il ver t'era coperto,</l>
<l>e chi s'inganna e confessa l'errore,</l>
<l>fa quel che deve far, né perde onore.</l>
</lg>
<lg><l>Però dir puoi che t'ingannasti allora</l>
<l>ch'accusasti la donna e che credevi</l>
<l>ch'a la legge che vuol che colei mora,</l>
<l>cui l'onor l'uom lascivamente levi,</l>
<l>contrafatto ella avesse e per questo, ora</l>
<l>confessi che prenduto errore avevi</l>
<l>e che d'ogni suo mal t'increscerebbe! –</l>
<l>Linco ciò disse e la tenzon fin ebbe.</l>
</lg>
<lg><l>Quale talor, dopo la pioggia, al maggio</l>
<l>apre il suo seno al ciel rosa novella</l>
<l>e gode di mostrare al solar raggio,</l>
<l>quanto ella vaga sia, quanto sia bella,</l>
<l>tale con viso lieto e modo saggio,</l>
<l>poiché non par più d'onestà rubella,</l>
<l>Teodora abbraccia il suo marito e gode</l>
<l>che non abbia giovato a Linco frode.</l>
</lg>
<lg><l>Ma che dir debbo de le tante e tante</l>
<l>rendute a lui da l'altre donne grazie?</l>
<l>Vedevasi ch'insieme tutte quante</l>
<l>di ringraziarlo esser non potean sazie,</l>
<l>ed il poneano a ciascuno altro inante</l>
<l>che per fedele amor donna rengrazie,</l>
<l>e biasimaro Linco de l'impresa</l>
<l>ch'a disnor di Teodora aveva presa.</l>
</lg>
<lg><l>Dicendo: – Ch'atto di guerriero egregio</l>
<l>non era di accusar donna, o donzella,</l>
<l>per porla in vituperio ed in dispregio,</l>
<l>ed impudica fare a ognun tenella,</l>
<l>ma che ben s'acquistava immortal pregio,</l>
<l>chi armato, a piedi, od a cavallo, in sella,</l>
<l>entrava in campo con un cor virile</l>
<l>e da disnor tollea donna gentile. –</l>
</lg>
<lg><l>Il signor de la terra e i cavalieri,</l>
<l>d'Ercole il nome, insino al cielo alzaro,</l>
<l>ché tanto fatto avea tra que' guerrieri,</l>
<l>che dianzi sì feroci in campo entraro,</l>
<l>ch'ambi deposti avean gli animi altieri,</l>
<l>ed in amor volto il lor sdegno amaro,</l>
<l>ed a Teodora quell'onor serbato,</l>
<l>ché via più l'era che la vita grato.</l>
</lg>
<lg><l>Così il nome sentì del signor mio</l>
<l>essere insino al cielo allora alzato,</l>
<l>ché i duo cugin spinti da sdegno rio,</l>
<l>deveano a guerra entrar ne lo steccato,</l>
<l>ed egli toccò da nobil desio,</l>
<l>lo sdegno, così estinse tra lor nato,</l>
<l>ché converse quell'odio e quel furore</l>
<l>d'ambi in pace sincera e 'n vero amore.</l>
</lg>
<lg><l>Finite le accoglienze, immantinente</l>
<l>al tempio Oronte andò di Citerea,</l>
<l>e con cor grato e con benigna mente,</l>
<l>rese grazie al figliuolo ed a la dea,</l>
<l>e poscia gli pregò divotamente</l>
<l>ché non potesse in lor più sorte rea,</l>
<l>ma che lor fusser mai sempre sì amici,</l>
<l>che tutti i giorni lor fusser felici.</l>
</lg>
<lg><l>Si vider consentir la madre e il figlio</l>
<l>e fermar le preghiere ad ambi offerte;</l>
<l>Ercol veduti fuor d'ogni periglio</l>
<l>gli sposi e tra que' duo le paci certe,</l>
<l>con viso lieto e con benigno ciglio,</l>
<l>tolse licenza e fece loro offerte</l>
<l>di lui degne e di loro e poscia andossi</l>
<l>là ov'ir deveva, quando ivi fermossi.</l>
</lg>
<lg><l>Passò a la Tracia e se ne giunse a Tiro</l>
<l>ov'avea Diomede signoria,</l>
<l>che dava a' suoi corsier, con gran martiro,</l>
<l>in cibo chi iva a lui, per sorte ria;</l>
<l>non sapendo egli d'Ercole il desiro,</l>
<l>l'accolse gratamente in compagnia,</l>
<l>pensandosi poter far di lui quello</l>
<l>che faceva d'ognun, ch'isse al suo ostello.</l>
</lg>
<lg><l>A l'impresa poteva Ercol fin porre,</l>
<l>tosto che inanzi il traditor gli venne,</l>
<l>ma avendo inteso che dentro a la torre,</l>
<l>un stuolo accolto di malvagi tenne,</l>
<l>per voler tutti in un lo stuolo accorre,</l>
<l>di dar morte a quell'empio si rattenne</l>
<l>e dimostrò non conoscer l'inganno,</l>
<l>che gli faceva il perfido tiranno.</l>
</lg>
<lg><l>E fe' come suol far l'uccellatore,</l>
<l>che, ancor che il capo de gli augelli veda</l>
<l>a la rete venir, senza timore,</l>
<l>e lieto far del sparso grano preda,</l>
<l>tien sospesa la mano, insin che fuore</l>
<l>tutta la torma de gli augei proceda,</l>
<l>e poscia che la vede giunta, spiega</l>
<l>la rete e a un tratto sol, tutti gli lega.</l>
</lg>
<lg><l>Entrò con lui l'uomo malvagio e fiero,</l>
<l>insin che giunse l'ora de la cena,</l>
<l>in ragionar di quel che il cavaliero</l>
<l>a sommo onore ed a gran gloria mena,</l>
<l>e nascondendo il suo sozzo pensiero,</l>
<l>sotto faccia piacevole e serena,</l>
<l>attendea l'ora che potesse dare</l>
<l>Ercol, a' corsier suoi, vivo a mangiare.</l>
</lg>
<lg><l>Del cenar l'ora vien, pone a la mensa</l>
<l>Ercol nel primo loco il traditore,</l>
<l>in copia la vivanda si dispensa</l>
<l>mostrando fare al forte Alcide onore;</l>
<l>l'inganno, con l'inganno ricompensa</l>
<l>Ercole, simolando anch'egli amore</l>
<l>e ragionando il tempo e l'ora aspetta,</l>
<l>di far d'i rei, del traditor vendetta.</l>
</lg>
<lg><l>Insino a mezza notte si produsse</l>
<l>quella cena reale e sontuosa,</l>
<l>perché sì oppresso Ercol dal sonno fusse</l>
<l>ché il dormir preponesse a ogn'altra cosa;</l>
<l>tolte le mense una sua figlia indusse,</l>
<l>ch'ad un de' suoi carnefici era sposa,</l>
<l>che toccando la cetra sua dicesse</l>
<l>cosa, ch'a circonstanti e a lui, piacesse.</l>
</lg>
<lg><l>Rassembrava nel canto una sirena,</l>
<l>questa crudele e scelerata donna,</l>
<l>di tanti inganni e tante insidie piena,</l>
<l>ch'a lei simil giamai non vestì gonna,</l>
<l>e faccia avea sì delicata e amena</l>
<l>che poteva infiammare una colonna</l>
<l>e col suo canto addormentar facea</l>
<l>quei, di cui il padre, i suoi corsier pascea.</l>
</lg>
<lg><l>Costei, toccando la sonora cetra,</l>
<l>cominciò a dir: – Come fu Niobe volta</l>
<l>per lo dolor in lagrimevol pietra,</l>
<l>sendole tutta la sua prole tolta,</l>
<l>come sprezzò d'amore arco e faretra</l>
<l>Apollo e come amor, pien d'ira molta,</l>
<l>per Dafne l'infiammò di ardente zelo,</l>
<l>ed il core empì a lei di algente gelo.</l>
</lg>
<lg><l>E come volse esser conversa in fronde</l>
<l>più tosto che voler patir vergogna,</l>
<l>come in canna siringa sovra l'onde</l>
<l>del fiume, ove si fe' Pan la zampogna</l>
<l>e come Eco a le voci altrui risponde,</l>
<l>e il suo Narcisso ancor piangendo agogna,</l>
<l>come Giove si fece pioggia d'oro</l>
<l>per Danae e come per Europa un toro! –</l>
</lg>
<lg><l>Ciò detto, fin die la crudele al canto,</l>
<l>pensandosi aver preso Alcide al nodo,</l>
<l>imperò ch'egli nel sinistro canto</l>
<l>piegato era e su il braccio stava in modo</l>
<l>ch'ognun credea che, qual serpe a l'incanto,</l>
<l>fusse allor preso e non vedesse il frodo,</l>
<l>onde uscir con l'inganno apparecchiato,</l>
<l>i malandrini de l'occulto agguato.</l>
</lg>
<lg><l>Come soglion nel bosco i cacciatori</l>
<l>con cani, spiedi, reti e dardi ed archi,</l>
<l>perché non esca de l'insidie fuori</l>
<l>il cenghiale, occupare i passi e i varchi,</l>
<l>così, dapoi ch'usciro i traditori,</l>
<l>ch'al mal oprar giamai non furo parchi,</l>
<l>ad Ercol corser, per voler legarlo,</l>
<l>ed a i corsier del lor signor portarlo.</l>
</lg>
<lg><l>Ma non si fu sì tosto Alcide accorto</l>
<l>de la lor cruda e scelerata traccia,</l>
<l>che più lieve che un daino, in pié fu sorto,</l>
<l>e fe' come suol far leone in caccia,</l>
<l>chi più vicin gli fu, fu il primo morto,</l>
<l>poi teste cominciò a spezzare e braccia,</l>
<l>né mai girava il suo fulmineo tronco,</l>
<l>che capo, o braccio non restasse tronco.</l>
</lg>
<lg><l>Come la gente a capo in giù si getta</l>
<l>che salit'abbia le nemiche mura</l>
<l>e contra lor venir veggano in fretta</l>
<l>torma maggiore e più di lor sicura,</l>
<l>ché tanta tema a ognun ne l'alma metta,</l>
<l>ché si senta morir de la paura,</l>
<l>tale i crudeli allor, da' balconi alti,</l>
<l>si lanciavano fuor tutti a gran salti.</l>
</lg>
<lg><l>Ché temean sì quel colpo aspro e feroce,</l>
<l>ch'eletto avrian più tosto di morire,</l>
<l>per man del manigoldo, su la croce,</l>
<l>ché da que' colpi i giorni lor finire;</l>
<l>il tiranno, cui doglia acerba cuoce,</l>
<l>vista la gente sua tutta fuggire,</l>
<l>cerca fermarla, ma nulla gli vale,</l>
<l>che sembran ch'al fuggir tutti abbian l'ale.</l>
</lg>
<lg><l>Visto ciò il traditore, a la sua rocca,</l>
<l>ratto si fugge, con veloce corso,</l>
<l>e si pon la sonora tromba a bocca,</l>
<l>per adunar gran gente a suo soccorso,</l>
<l>la parte, che più semplice e più sciocca</l>
<l>era, cercò che il re fusse soccorso,</l>
<l>e se n'andò a lasciar trista la vita,</l>
<l>per dare a un empio traditore aita.</l>
</lg>
<lg><l>Però, che tosto che comparve fuore</l>
<l>questa mal consigliata e pazza torma,</l>
<l>in guisa provò d'Ercole il valore </l>
<l>ch'agio non ebbe indi di mover orma;</l>
<l>quel rotto a mezzo e quel passato il core,</l>
<l>convien ch'eternamente se ne dorma,</l>
<l>tronche ha le braccia questi, il collo quegli,</l>
<l>e sono a quei, che son più saggi, spegli.</l>
</lg>
<lg><l>I quai vennero queti e la cagione</l>
<l>ad Ercol chieser de la pugna presa;</l>
<l>egli lor narra l'empia tradigione</l>
<l>del re crudele e la malvagia impresa</l>
<l>e dice ch'ognun ch'abbia in sé ragione,</l>
<l>e a difendere il giusto l'alma accesa,</l>
<l>non dee patir, che quel tiranno viva,</l>
<l>che gli altri in guisa tal di vita priva.</l>
</lg>
<lg><l>E che ritrar non debbe lor da questo</l>
<l>il nome, che di re colui sì ha tolto,</l>
<l>ché re non è chi a gli uomini è sì infesto,</l>
<l>che sempre a uccider loro ha il pensier volto,</l>
<l>e che chi ancide mostro sì funesto,</l>
<l>mostra di avere il core al giusto volto,</l>
<l>e vittima offre a Dio cotanto grata,</l>
<l>che la più accetta non gli fu mai data.</l>
</lg>
<lg><l>Malvoluto il crudele era da quelli</l>
<l>che il discorso avean san, sana la mente,</l>
<l>onde gli animi al reo sempre rubelli</l>
<l>avuta aveva la più saggia gente,</l>
<l>perché non pur crudeli empi macelli</l>
<l>de gli osti suoi facea quel frodolente,</l>
<l>ma sì crudo era al popolo suo e duro,</l>
<l>che sotto lui non era, uom buon, sicuro.</l>
</lg>
<lg><l>Morti dunque i malvagi, al cielo alzaro</l>
<l>la voce i buon, dicendo: – Mora, mora</l>
<l>il malvagio tiranno! E se n'andaro</l>
<l>a trarlo tutti de la rocca fora,</l>
<l>e il cielo, a mani giunte, ringraziaro,</l>
<l>ché venuto quel dì fusse e quell'ora,</l>
<l>ché vedesser vendetta di quel reo,</l>
<l>che, de lo stuolo uman, strazio tal feo.</l>
</lg>
<lg><l>Ercol, che lor duce era, andò a la torre</l>
<l>e col tronco a gittar si die la porta;</l>
<l>il re, che vede che il suo popol corre</l>
<l>contra lui, fuor si fa con faccia smorta,</l>
<l>e mercé chiede e prega Ercol, ch'accorre</l>
<l>per servo il voglia, il popolo il conforta</l>
<l>a non l'accor, ma ad uccider lo invita</l>
<l>bestia, tanto nemica a l'altrui vita.</l>
</lg>
<lg><l>Ma ciò non bisognava, perché preghi</l>
<l>d'uomini tali non moveano Alcide,</l>
<l>che non è giusto, ch'a pietà si pieghi</l>
<l>l'uom, contra chi l'altr'uom tradisce e ancide,</l>
<l>onde rispose: – Quanto più mi preghi,</l>
<l>tanto mi movo men! – Tosto che vide</l>
<l>la figlia del crudele, Ercol sì crudo,</l>
<l>contra chi fu già d'ogni pietà nudo.</l>
</lg>
<lg><l>Da la torre, u' col padre ascesa ella era,</l>
<l>disperata gittossi, a capo in giuso,</l>
<l>e la crudel morì ne la maniera,</l>
<l>che convenevole era al suo mal uso;</l>
<l>Ercole intanto e quella turba altiera</l>
<l>gittaro l'uscio e ne saliro suso,</l>
<l>e presero e legaro il fier tiranno,</l>
<l>che dava a l'uman stuol sì grave danno.</l>
</lg>
<lg><l>Qual lupo che si trovi ne la rete,</l>
<l>umile se ne sta tutto e demesso,</l>
<l>lasciate le fierezze consuete,</l>
<l>benché si veda il suo nemico appresso,</l>
<l>tal questo turbator de la quiete,</l>
<l>poiché si vide tra que' lacci messo,</l>
<l>deposto in tutto il suo solito orgoglio,</l>
<l>rimase pien d'ambascia e di cordoglio.</l>
</lg>
<lg><l>Contra il crudel tiranno i cittadini</l>
<l>non altramente s'erano commossi,</l>
<l>che contra il lupo movansi i mastini,</l>
<l>o contra fier cenghiali aspri molossi,</l>
<l>chi la mano a la barba gli ha e chi a i crini,</l>
<l>altri per dargli morte si son mossi,</l>
<l>ed ucciso l'avrian, s'Alcide tosto</l>
<l>non si fusse al lor grave impeto opposto.</l>
</lg>
<lg><l>Qual villanel, che tanto al caldo, al ghiaccio</l>
<l>attesa abbia la volpe e notte e giorno,</l>
<l>che sproveduta ella sia gitta al laccio,</l>
<l>presa la mena per la villa intorno,</l>
<l>per mostrare ad ognun che fuor d'impaccio</l>
<l>i polli son, che 'n gran periglio forno,</l>
<l>e poscia che n'ha fatta mostra piena,</l>
<l>col coltello, ch'al fianco ave, la svena.</l>
</lg>
<lg><l>Tal vuole Alcide che menato sia</l>
<l>il traditor, per tutta la cittade,</l>
<l>ove i fanciulli, i vecchi in ogni via</l>
<l>rimprovino al crudel, la crudeltade;</l>
<l>qui s'ode: "Muoia, muoia, l'alma ria,</l>
<l>nemica di clemenza e di pietade!"</l>
<l>e come egli uccisi ha mille innocenti,</l>
<l>così braman che moia tra tormenti.</l>
</lg>
<lg><l>Qual a gufo, a civetta, a barbagianni</l>
<l>di cui l'uccellator gioco ne faccia,</l>
<l>tutti i minori augei spiegano i vanni,</l>
<l>tant'ira contra lor gli spinge e caccia,</l>
<l>tal tutti i cittadin di Tiro, a' danni</l>
<l>del traditor, van con sdegnosa faccia,</l>
<l>e gli fan scorno tutti e scherno tale</l>
<l>che non ne fu unqua un altro a questo uguale.</l>
</lg>
<lg><l>Poiché la città corsa ebber per tutto,</l>
<l>e fatto al manigoldo il degno scorno</l>
<l>dandogli del suo male oprare il frutto,</l>
<l>a la sua corte il fecer far ritorno,</l>
<l>il popolo di Tiro, ivi condutto,</l>
<l>l'offerse ad Ercol, senza alcun soggiorno,</l>
<l>e il pregò ad una voce che imponesse</l>
<l>quel che di lui volea che si facesse.</l>
</lg>
<lg><l>Ercole allor, per ispedito calle,</l>
<l>fece condurre a quella turba il reo,</l>
<l>ove egli de i corsieri avea le stalle,</l>
<l>ed a mangiare a' suoi cavalli il deo:</l>
<l>chi di lor gli fu al ventre e chi a le spalle,</l>
<l>chi i fianchi, chi le braccia gli rodeo,</l>
<l>e ognun di lor con tal furor si mosse,</l>
<l>che nude, né preseppi restar l'osse.</l>
</lg>
<lg><l>Così lo scelerato la pena ebbe</l>
<l>ch'a' tristi fatti suoi da si deveva</l>
<l>e che dare a ciascun rio si devrebbe,</l>
<l>che gli animi gentili offende e aggreva;</l>
<l>se si facesse ciò il mondo serebbe</l>
<l>lieto e felice, come esser soleva</l>
<l>nel tempo che fioria l'età de l'oro,</l>
<l>in cui gli uomini tutti ottimi foro.</l>
</lg>
<lg><l>Morto il tiranno, Alcide i corsier tolse</l>
<l>ed al nemico suo ratto gli addusse,</l>
<l>vedutigli il malvagio uomo si dolse</l>
<l>che nel nemico suo tal virtù fusse,</l>
<l>e ch'a Giunon gli consecrasse volse,</l>
<l>ed egli al tempio tosto gli condusse</l>
<l>e gliele consecrò.Signor finito</l>
<l>è il canto, diman l'altro a udir v'invito.</l></lg></div1>

<div1><head>XX</head>

<lg><l>Il desio de l'onore in nobil alma</l>
<l>tanto può, signor mio, tanto s'estende,</l>
<l>che, per meritar mirto, o lauro, o palma</l>
<l>ogni aspra impresa e faticosa prende,</l>
<l>e nulla prezza la caduca salma,</l>
<l>nulla, ciò che tra noi luce e risplende,</l>
<l>pur ch'a far cosa degna d'alta gloria,</l>
<l>si possa dare e d'immortal memoria.</l>
</lg>
<lg><l>Curzio ne die l'essempio, a Roma allora,</l>
<l>che moria tutta la romana gente,</l>
<l>per lo fiato ch'usciva d'ora in ora</l>
<l>de la buca infernal sì puzzolente;</l>
<l>questi, visto che il fin la vita onora,</l>
<l>e fa che l'uomo vive eternamente,</l>
<l>spronato da la sua virtute interna,</l>
<l>si gittò vivo ne la buca inferna.</l>
</lg>
<lg><l>Questo onor spinse il vostro nobil figlio,</l>
<l>che tien de l'avo il cor, de l'avo il nome,</l>
<l>a non stimar di guerra alcun periglio,</l>
<l>né di gravi travagli acerbe some,</l>
<l>per impedir, chi disfiorare il giglio,</l>
<l>pensossi e far di fiordaligi, come</l>
<l>face l'austro de i fior, quando egli spira,</l>
<l>e sfoga contra i verdi campi l'ira.</l>
</lg>
<lg><l>Onde, passando l'Alpe, giovanetto</l>
<l>se n'andò in Francia al fortunato Enrico,</l>
<l>a Enrico, a lui per parentado astretto,</l>
<l>e prese l'arme contra il suo nemico,</l>
<l>e segno die ch'egli chiudea nel petto,</l>
<l>de l'Estense valore il pregio antico,</l>
<l>e ch'era a quel gran re sì affezzionato,</l>
<l>che laciava per lui parenti e stato.</l>
</lg>
<lg><l>E a Mosa veder fe' a Valenziana,</l>
<l>quanto a l'onore avea gli spirti ardenti,</l>
<l>ed a Dinan mostrò virtù sovrana,</l>
<l>e a Mariamburgo, tra l'ostili genti,</l>
<l>e sì d'Ispani la potenza vana</l>
<l>col suo cognato riuscir fe' a Renti,</l>
<l>ch'empì d'alto stupor tutti coloro</l>
<l>che sveller si pensaro i gigli d'oro.</l>
</lg>
<lg><l>Ed or, col valoroso padre armato,</l>
<l>a servigio d'Italia e del re Franco,</l>
<l>di forti cavalier duce pregiato,</l>
<l>sen viene a far del suo valor prova anco,</l>
<l>per servare al pastor sommo lo stato,</l>
<l>quanto altro cavalier, che fusse unquanco,</l>
<l>e mantener, giunto al suo padre, illesa</l>
<l>l'autorità de la romana chiesa.</l>
</lg>
<lg><l>Questo onor anco i cavalier sì accese,</l>
<l>signor, di cui vo' ragionarvi adesso,</l>
<l>che se più dura ben de l'altre imprese</l>
<l>fu quella impresa e più a la morte appresso,</l>
<l>a cui ciascun di lor l'animo intese,</l>
<l>nulla stimando il gran periglio espresso,</l>
<l>nondimen fecer quel che intenderete,</l>
<l>s'attento a quel che son per dir, serete.</l>
</lg>
<lg><l>Di Nefele già nacque e d'Atamante,</l>
<l>Frisso gentile e la bellissima Elle,</l>
<l>che il vanto di bellezza avea, tra quante</l>
<l>furo ne la sua età leggiadre e belle;</l>
<l>morio la madre loro al padre inante,</l>
<l>onde del ciel si dolse e de le stelle</l>
<l>la sorella e il fratel per la lor madre,</l>
<l>ma ebber lor grazia che vivesse il padre.</l>
</lg>
<lg><l>Ché si pensaro ch'egli sol bastasse</l>
<l>a nutrirgli amendue con vero amore,</l>
<l>ma non credo io che mai l'anno passasse</l>
<l>che d'altra donna gli si accese il core,</l>
<l>e mestiero gli fu che la pigliasse</l>
<l>per moglie, tanto fu l'immenso ardore;</l>
<l>provaro Frisso ed Elle la matrigna,</l>
<l>com'esser soglion l'altre, a lor maligna.</l>
</lg>
<lg><l>Il giovanetto era su il primo fiore</l>
<l>de la sua etade e di bellezza estrema,</l>
<l>onde per lui di disonesto amore</l>
<l>arde la zia ne l'ardore punto scema,</l>
<l>che tien l'imago sua fissa nel core,</l>
<l>per cui par, ch'il desio van sì la prema,</l>
<l>ché morir per la fiamma, che la rode,</l>
<l>teme, se Frisso, ond'arde, ella non gode.</l>
</lg>
<lg><l>Il giovane, ch'avea pensier diverso</l>
<l>da quel de la malvagia, non mirava,</l>
<l>se verso lui volgeva gli occhi, o verso</l>
<l>altri e qual gelo al suo foco si stava,</l>
<l>ne la donna crescea il pensier perverso,</l>
<l>quanto egli meno acceso si mostrava,</l>
<l>onde crebbe in tal guisa il suo gran foco</l>
<l>che requie più non ritrovava, o loco.</l>
</lg>
<lg><l>Ardendo la rea donna, un giorno osserva</l>
<l>che il bel Frisso sol è ne la sua stanza,</l>
<l>e a dir gli manda per una sua serva,</l>
<l>che la sua cortesia le dà baldanza</l>
<l>di chiederlo, perché vuol che la serva</l>
<l>in cosa, ch'ottenerla ha gran fidanza,</l>
<l>e però il prega che sì la compiaccia,</l>
<l>che trasferirsi a lei non gli dispiaccia.</l>
</lg>
<lg><l>Sen va là Frisso e riverentemente</l>
<l>le si fa incontra e per sua zia la chiama,</l>
<l>ella mal convenirsi al foco ardente</l>
<l>sente tal nome e a quel che desia e brama,</l>
<l>pur, volta avendo al sozzo amor la mente,</l>
<l>non pur di disamar, cerca chi ella ama,</l>
<l>ma supplice con caldi preghi chiede</l>
<l>che Frisso voglia aver di lei mercede.</l>
</lg>
<lg><l>Resta Frisso a tal voce stupefatto,</l>
<l>non sapendo però dove ella pieghi,</l>
<l>e le dimanda riverente in atto,</l>
<l>per qual cagion gli porga ella ta' preghi;</l>
<l>la donna, dopo avere un sospir tratto:</l>
<l>Quel – disse – i' vo' da te, che se mel nieghi,</l>
<l>vinta da fiera angoscia e da aspra doglia,</l>
<l>si sciorrà l'alma mia da questa spoglia! –</l>
</lg>
<lg><l>Cingergli il collo cerca con le braccia,</l>
<l>come la sprona un van desire acceso,</l>
<l>acciò che compiacerlo non le spiaccia,</l>
<l>ma da tale atto il giovane è sì offeso,</l>
<l>che sdegnoso da sé la iniqua scaccia,</l>
<l>non che da sue carezze egli sia preso,</l>
<l>ella colpevol cerca che dannato</l>
<l>sia l'innocente, per lo suo peccato.</l>
</lg>
<lg><l>E ne' capelli postasi la mano,</l>
<l>cominciò a dir, con smisurato grido:</l>
<l> – Datime aita contra l'uom villano,</l>
<l>ch'a me è malvagio ed al suo sangue infido,</l>
<l>Frisso, infiammato di desire insano,</l>
<l>Frisso, ch'io avea, come figliuol, per fido,</l>
<l>lasciata la ragion, si è dato in forza</l>
<l>a l'appettito e cerca farmi forza! – </l>
</lg>
<lg><l>La matrigna, ciò udendo, di qui prese</l>
<l>l'occasion di movere il marito,</l>
<l>a far vendetta di sì gravi offese</l>
<l>dicendo: – Poi ch'è stato così ardito</l>
<l>Frisso, che de la zia così s'accese,</l>
<l>merta, con grave morte, esser punito,</l>
<l>e se nol fai, gli scuopri aperta via,</l>
<l>di a fin condurre ogni sua voglia ria.</l>
</lg>
<lg><l>E molto non andrà, ch'anco a tua moglie</l>
<l>il medesmo farà, senza rispetto,</l>
<l>ché chi in preda si dà a lascive voglie,</l>
<l>e si ha per duce l'appetito eletto,</l>
<l>cerca di sazie far tutte le voglie,</l>
<l>privo d'ogni ragion, d'ogni intelletto! –</l>
<l>E tanto fe' che indusse il suo consorte</l>
<l>a Frisso dar non meritata morte.</l>
</lg>
<lg><l>Frisso, che il tutto intese, per fuggire</l>
<l>de la cruda matrigna il rio furore,</l>
<l>cercò con la sorella sua di gire,</l>
<l>u' non avesse aver di ciò timore,</l>
<l>ma non sapea, come il pensier finire,</l>
<l>ché per lo scampo suo tenea nel core,</l>
<l>temendo ch'Atamante chiusi i passi</l>
<l>non gli abbia poiché altrove indi non passi.</l>
</lg>
<lg><l>E verso il ciel volti a la madre gli occhi</l>
<l>che Nefele chiamossi disse: – I' prego</l>
<l>te, madre, che pietà di noi ti tocchi,</l>
<l>e di aiutarci or non ne facci nego,</l>
<l>acciò che per pensier lascivi e sciocchi</l>
<l>d'una, di cui sprezzai lo insano prego,</l>
<l>il padre, spinto da la ria matrigna,</l>
<l>non sazi il fier voler de la maligna! –</l>
</lg>
<lg><l>La madre allora in una nube scese</l>
<l>e Frisso ed Elle nel suo oscuro involse,</l>
<l>e verso Chersonesso il camin prese</l>
<l>e a quell'empio furore ambi lor tolse,</l>
<l>e, conduttigli fuor di quel paese,</l>
<l>fe' che la nube in aere si risolse</l>
<l>e loro offerse un nobil capro adorno</l>
<l>d'oro da i piedi a l'uno e a l'altro corno.</l>
</lg>
<lg><l>Poscia la madre, con dolente voce,</l>
<l>disse loro: – Fuggite ambidue figli,</l>
<l>fuggite di costei l'ira feroce,</l>
<l>ch'anco qui fuor non sete di perigli,</l>
<l>per levarvi gli dei da caso atroce,</l>
<l>v'offrono il capro, resta, che tu il pigli</l>
<l>Frisso e tu ed Elle sopra vi montiate</l>
<l>e ad Eta in Colchi, per lo mare andiate.</l>
</lg>
<lg><l>Serete ivi sicuri, ivi la pelle</l>
<l>del monton poscia sacrerete a Giove! –</l>
<l>Sparve ciò detto.Frisso allora ed Elle</l>
<l>su il montone nel mare entraro ed ove</l>
<l>la madre disse s'inviar, per quelle</l>
<l>onde, ch'al lor camino erano nove,</l>
<l>ma Elle cadde nel mar, passando il Ponto,</l>
<l>ed il nome, ch'or ha, die a l'Ellesponto.</l>
</lg>
<lg><l>Fu il dolor del fratel tanto aspro e duro</l>
<l>che dolente nel mar fu per gittarse,</l>
<l>più non pensando ad alcun ben futuro,</l>
<l>poiché il principio sì infelice apparse,</l>
<l>e Nefele per l'aria il velo oscuro</l>
<l>piena d'angoscia e lagrimosa sparse,</l>
<l>ma confortò pur Frisso anco a solcare</l>
<l>finché giungesse in Colchi ad Eta, il mare.</l>
</lg>
<lg><l>Ond'egli se n'entrò mesto e dolente</l>
<l>nel mare Eusino ed andò in Colchi ad Eta,</l>
<l>il quale era signore ivi possente</l>
<l>ed il pregò ch'avesse di lui pietà</l>
<l>e gli narrò, come la frodolente</l>
<l>donna, via più d'un aspe immansueta,</l>
<l>vinta da insano amor, voluto avea</l>
<l>piegarlo in tutto a la sua voglia rea.</l>
</lg>
<lg><l>E che il poter de gli alti dei immortali</l>
<l>gli avevan quel montone inanzi messo</l>
<l>e toltolo a l'insidie capitali,</l>
<l>ch'apparecchiava la matrigna ad esso,</l>
<l>onde, poiché fuggito avea que' mali,</l>
<l>il pregava che star potesse appresso</l>
<l>a lui, securo da quella crudele,</l>
<l>ché sempre gli seria servo fedele.</l>
</lg>
<lg><l>Eta visto il monton ch'avea menato</l>
<l>Frisso, coperto a ricca pelle d'oro,</l>
<l>certo ebbe che egli fusse a lor mandato</l>
<l>da gli alti dei de lo stellante coro,</l>
<l>e, quantunque crudel fusse egli nato,</l>
<l>visto ch'a lui gli dei secondi foro,</l>
<l>lasciata, per allor, la crudeltade,</l>
<l>di accor Frisso mostrò con gran pietade.</l>
</lg>
<lg><l>Come quando a terra è fuor di sospetto,</l>
<l>a gli dei rende il voto il galeoto,</l>
<l>così il bel vello, come gli fu detto,</l>
<l>Frisso a Giove sacrò con cor divoto,</l>
<l>pregandol che gli fusse il dono accetto</l>
<l>e cortese accettasse il dato voto.</l>
<l>Eta per moglie poi gli die una figlia</l>
<l>bella, tra l'altre belle, a maraviglia.</l>
</lg>
<lg><l>Poscia Eta in sorte da l'oracol ebbe</l>
<l>che la sua signoria staria, qual era,</l>
<l>insin che il vello d'oro a tor verrebbe</l>
<l>di paese lontan, gente straniera;</l>
<l>il sospetto del regno in Eta crebbe</l>
<l>e fu la tema sua di tal maniera</l>
<l>che si pensò tener da lui lontano,</l>
<l>qualunque uom fusse di paese strano.</l>
</lg>
<lg><l>E come suol, signor, chi timor ave</l>
<l>che il suo nemico non gli giunga adosso,</l>
<l>pria che gli venga appresso e che l'aggrave,</l>
<l>la città circondar di muro e fosso,</l>
<l>così Eta, che di strano caso pave,</l>
<l>cinse di muro ben fondato e grosso</l>
<l>il loco, al quale il vello aurato affisso</l>
<l>a Giove avea, con cor divoto, Frisso.</l>
</lg>
<lg><l>E a la custodia sua mise un serpente,</l>
<l>maggior di quanti mai ne fe' natura,</l>
<l>il quale, a far l'ufficio diligente,</l>
<l>appressar non lasciava a quelle mura</l>
<l>alcun che fusse di straniera gente,</l>
<l>ed a qualunque dava morte dura,</l>
<l>che fusse stato sì presontuoso,</l>
<l>che d'ire appresso al mur fusse stato oso.</l>
</lg>
<lg><l>E perché tesor tal non era occolto,</l>
<l>spingeva l'avarizia varia gente</l>
<l>a veder se potea forse esser tolto</l>
<l>il vello, a par del sol chiaro lucente,</l>
<l>ond'Eta ne prendeva piacer molto,</l>
<l>però che, come iniquo e frodolente,</l>
<l>ta' lacci aveva teso a chi vi andava,</l>
<l>ché non potea fuggir morte aspra e prava.</l>
</lg>
<lg><l>E ciò avenia, perch'uopo era due tori,</l>
<l>a chi il vello volea, giungere al giogo,</l>
<l>che da le corna e da le nari fuori</l>
<l>mandavan fiamme di vivace fogo,</l>
<l>e se giungeva lor pieni d'orrori,</l>
<l>vopo era arare al cavaliero un luogo</l>
<l>e seminarvi di un dragone i denti,</l>
<l>onde contra gli usciano armate genti.</l>
</lg>
<lg><l>Ché tutte si volgean con l'arme in mano</l>
<l>contra il guerrier, che il campo arato avea,</l>
<l>né gli movevan solo assalto strano,</l>
<l>ma il conduceano tosto a morte rea,</l>
<l>e se per virtù, od arte fusse vano</l>
<l>l'incanto (il che giamai non accadea)</l>
<l>dal serpe, il qual non poteva esser vinto,</l>
<l>salvo che da Medea, restava estinto.</l>
</lg>
<lg><l>Ma non puote fuggir divin decreto</l>
<l>mortal consiglio e ciò, che face, ?</l>
<l>perché non può veder quel che secreto,</l>
<l>in sé Dio tiene, antivedere umano,</l>
<l>quindi è, che tal si crede viver lieto</l>
<l>e da fiero accidente esser lontano,</l>
<l>che vi è vicino ed Eta il mostrò chiaro,</l>
<l>che serpe, o tori a lui nulla giovaro.</l>
</lg>
<lg><l>Però che l'empio non poté fuggire,</l>
<l>con quanti seppe usare ingegni e studi,</l>
<l>che il vello non venissero a rapire</l>
<l>i Mini, ch'eran specchi di virtudi,</l>
<l>ch'uopo gli fu per le lor man morire,</l>
<l>ed a le stigie andar nere paludi,</l>
<l>tosto che si partì Giason da Iolchi,</l>
<l>e sotto Ercole andò contra Eta in Colchi.</l>
</lg>
<lg><l>Avea (passati già molti e molti anni)</l>
<l>cacciato il suo fratel fuori del regno</l>
<l>Pelia crudel, tra quanti fur tiranni,</l>
<l>di trista vita e di malvagio ingegno,</l>
<l>poi, temendo di aver dal fratel danni,</l>
<l>per l'ingiuria a lui fatta, ogni suo ingegno,</l>
<l>in guardarsi da lui ponea e da i suoi,</l>
<l>nati al suo tempo, o che nascerian poi.</l>
</lg>
<lg><l>Mentre teneva il suo fratello in bando,</l>
<l>il qual chiamato fu per nome Esone,</l>
<l>questo crudele, e andava imaginando</l>
<l>di ben fermar la sua giuridizione,</l>
<l>ecco nacque d'Esone un figlio, quando</l>
<l>Pelia n'avea nessuna opinione,</l>
<l>il qual sì forte fu sempre in battaglia</l>
<l>che uguale a lui non fu in tutta Tessaglia.</l>
</lg>
<lg><l>Celatamente Eson nutrì quel figlio,</l>
<l>temendo che l'uom reo non l'uccidesse,</l>
<l>e questo fe' con sì saggio consiglio</l>
<l>che prima che il crudel Pelia sapesse</l>
<l>che fusse nato e che danno e periglio</l>
<l>gravissimo perciò gli sovrastesse,</l>
<l>egli arrivato era a l'età virile,</l>
<l>cortese e forte e quanto altro gentile.</l>
</lg>
<lg><l>Temendo Pelia il figlio del fratello</l>
<l>(nominato Giasone) a Febo chiese,</l>
<l>se danno egli temer devea da quello,</l>
<l>di cui sì gravemente il padre offese;</l>
<l>gli disse il ver, ma sotto oscur mantello,</l>
<l>Febo, ch'a lui questa risposta rese:</l>
<l> – Pelia, a temer di colui solo avrai,</l>
<l>che da un pié scalzo a te venir vedrai! –</l>
</lg>
<lg><l>Non altramente, che nocchiero accorto</l>
<l>cerchi schivar nel mar lo scoglio duro,</l>
<l>per potersi ridur da l'onde in porto,</l>
<l>e star da la tempesta ivi sicuro,</l>
<l>ognun, ch'a lui venir Pelia avea scorto,</l>
<l>mirava attento, per chiarir l'oscuro</l>
<l>oracol, che gli avea Febo preposto,</l>
<l>né ir si lasciava alcuno scalzo accosto.</l>
</lg>
<lg><l>Avenne intanto, ch'egli fe' un convito</l>
<l>a gli dei sacro e v'invitò i parenti,</l>
<l>tra quali il buon Giason tenne l'invito,</l>
<l>non temendo d'insidie frodolenti,</l>
<l>giunto a l'Anauro il giovanetto ardito</l>
<l>il trovò molto pien, per gli torrenti</l>
<l>da monti scesi, per pioggia improvisa,</l>
<l>onde la via ad ognuno era intercisa.</l>
</lg>
<lg><l>Così talor cresce Scultenna e Secchia</l>
<l>ed altri fiumi tali in uno instante,</l>
<l>giunto Giasone là vede una vecchia</l>
<l>che gli si fa con pietoso atto inante,</l>
<l>ed il prega, che poiché si apparecchia</l>
<l>voler passare il fiume e andare inante,</l>
<l>voglia su l'umer torla e a l'altra riva</l>
<l>condurla, acciò ch'ir possa, ove ella giva.</l>
</lg>
<lg><l>Giunon questa era che pregato molto</l>
<l>avea molti altri ed ognun discortese</l>
<l>trovato avea; ma questi, a preghi volto,</l>
<l>mostrò che di natura era cortese,</l>
<l>che su gli umer la tolse, con buon volto,</l>
<l>e per sicuro guado il camin prese,</l>
<l>e oltre il fiume portolla, il che sì grato</l>
<l>le fu, che fu da lei mai sempre amato.</l>
</lg>
<lg><l>Una scarpa restò a Giason nel fiume,</l>
<l>onde al zio se n'andò scalzo da un piede,</l>
<l>ed egli che mirare avea in costume</l>
<l>chi gli iva inanzi, poiché scalzo il vede</l>
<l>che possa esser costui quegli presume,</l>
<l>che del regno e di lui debba far prede</l>
<l>e di ucciderlo pensa, ma sì teme</l>
<l>il suo valor, che par che tutto treme.</l>
</lg>
<lg><l>Oltra ch'armato era Giason da ognuno,</l>
<l>e non potea ciò far senza tumulto,</l>
<l>perch'ivi stato non serebbe alcuno,</l>
<l>ch'opposto non si fusse a quello insulto,</l>
<l>i perigliosi casi ad uno, ad uno</l>
<l>va discorrendo, con pensiero occulto,</l>
<l>per ritrovar ne la Tessaglia, o fuora,</l>
<l>qualche stran mostro, onde Giason ne mora.</l>
</lg>
<lg><l>Gli duol che l'idra sia rimasa spenta,</l>
<l>per man d'Alcide ed il leon Nemeo,</l>
<l>e ch'altra fiera non gli si appresenta,</l>
<l>onde possa compire il desir reo,</l>
<l>e mentre questo duol l'ange e tormenta,</l>
<l>gli torna a mente che Frisso già feo</l>
<l>dono del vello d'oro a Colchi e pensa</l>
<l>quindi saziar la sua crudeltà immensa.</l>
</lg>
<lg><l>Ché veggendo Giason di gloria vago</l>
<l>e sprezzare ogni cosa appo l'onore,</l>
<l>pensò mandarlo in Colchi, sotto imago,</l>
<l>ché gli portasse singolare amore,</l>
<l>pensando che devesse il fiero drago,</l>
<l>che custodiva il vello a tutte l'ore,</l>
<l>inghiotirlosi vivo, onde chiamollo,</l>
<l>e il baciò in fronte, con le braccia al collo.</l>
</lg>
<lg><l>E poi gli disse: – D'Atamante nacque</l>
<l>Frisso, che lasciò in Colchi il vello d'oro,</l>
<l>il che mai sempre a me tanto dispiacque,</l>
<l>quanto mi seria caro un gran tesoro,</l>
<l>e de l'Eusino avrei solcate le acque,</l>
<l>senza Borea temer, Zefiro e Coro,</l>
<l>per riaverlo, se l'età e i fastidi</l>
<l>non mi avesser vietato ire a que' lidi.</l>
</lg>
<lg><l>V'essendo noi del seme d'Atamante,</l>
<l>via più, che dir non so, vergogna grande</l>
<l>mi par pur, che le nostri tali e tante</l>
<l>ricchezze sian tenute in quelle bande,</l>
<l>oltra, che mi vien spesso in sogno inante</l>
<l>il miser Frisso e par che mi addimande    </l>
<l>vendetta giusta, de l'ingiusta morte,</l>
<l>che il crudo Eta gli die ne la sua corte.</l>
</lg>
<lg><l>Tu cui dato han senno e valor le stelle,</l>
<l>ti dei disporre a così bella impresa,</l>
<l>ti serà favorevol nel mar Elle,</l>
<l>la quale ha un Dio marin per moglie presa,</l>
<l>onde ucciso Eta e tolta l'aurea pelle,</l>
<l>ché contra ogni ragion n'avea contesa,</l>
<l>Frisso vendicherai, con l'aver mostro,</l>
<l>ché il pregio e l'onor sei del sangue nostro.</l>
</lg>
<lg><l>Va dunque, figlio, poiché il ciel ti chiama</l>
<l>ad opre sì onorate e così illustri,</l>
<l>perché tu viva con eterna fama,</l>
<l>secoli non vo' dire anni, né lustri,</l>
<l>(pregio ch'ogn'uomo coraggioso brama)</l>
<l>ma finché il sol co' raggi il mondo illustri,</l>
<l>felice il ciel ti fia, però che il torto</l>
<l>a vendicare andrai di Frisso morto! –</l>
</lg>
<lg><l>Qual leon che nel bosco muggire oda</l>
<l>toro che da l'armento si sia tolto,</l>
<l>batte su il dur terren la lunga coda,</l>
<l>e sen va contra lui nel bosco folto,</l>
<l>tal Giasone a tal voce (perché loda</l>
<l>indi si pensa avere ed onor molto)</l>
<l>avuto aver vorria l'ali, per gire</l>
<l>in Colchi ad Eta e il vello indi rapire.</l>
</lg>
<lg><l>E volto a Pelia con allegro viso</l>
<l>disse: – Non fia giamai che tu mi trove</l>
<l>meno, che coraggioso, ancor ch'ucciso</l>
<l>io devessi restare, in far tai prove,</l>
<l>ma perché giunga a fin, Pelia, il tuo aviso</l>
<l>e quel ch'io ti prometto in fatto prove,</l>
<l>fammi por nave in punto, ond'a que' liti</l>
<l>i' possa andar che mi proponi e additi! –</l>
</lg>
<lg><l>Non con tanta allegrezza, o piacer tanto</l>
<l>discior si vide pregionero afflitto,</l>
<l>da i lacci che il cingeano in ogni canto,</l>
<l>tal che il vital vigor quasi era vitto,</l>
<l>con quanto gaudio Pelia udì e con quanto</l>
<l>piacer dir ciò Giason d'animo invitto,</l>
<l>non che vederlo tal, piacere egli abbia,</l>
<l>ma perché così empir crede la rabbia.</l>
</lg>
<lg><l>Si taglia a un tratto il pin, la quercia e l'orno</l>
<l>e il fago dodoneo per far la nave,</l>
<l>nave a cui non fu simile ivi intorno,</l>
<l>né ve n'è ancora, in quanto il mondo n'ave,</l>
<l>poiché fu fatto il legno e che fu adorno</l>
<l>d'arbor, di sarte vela, ancora grave,</l>
<l>argo che l'architetto era, nel mare,</l>
<l>poiché spalmata fu, la fece entrare.</l>
</lg>
<lg><l>Per la Grecia si sparse in un momento</l>
<l>ch'a l'aureo vello iva Giasone al Fasi;</l>
<l>maravigliossi ognun de l'ardimento,</l>
<l>e avuta fu cosa impossibil quasi,</l>
<l>quei c'hanno al ver valor l'animo intento,</l>
<l>da un ver desio d'onore son persuasi</l>
<l>di voler con lui gire a quella parte</l>
<l>e con lui de la gloria essere a parte.</l>
</lg>
<lg><l>Dive, ch'a fatti de gli illustri eroi</l>
<l>use sete donare eterni onori,</l>
<l>acciò che da l'Occaso a i liti Eoi,</l>
<l>da Borea a l'Austro ognun sempre gli onori</l>
<l>piacciavi, prego, darmi aita; poi</l>
<l>che son per nominar gli alti signori,</l>
<l>ch'andaro a Colchi, per lo vello d'oro,</l>
<l>dite che gli sapete, i nomi loro.</l>
</lg>
<lg><l>Orfeo che nacque di Calliopea,</l>
<l>a Giason pria d'ognun di Tracia venne,</l>
<l>col suo canto e col suon questi traea</l>
<l>le fiere, i sassi, onde sì ardito venne,</l>
<l>che la moglie, ch'uccisa un serpe avea,</l>
<l>col suon, col canto da Plutone ottenne,</l>
<l>ma il troppo amor di novo gliela tolse</l>
<l>perché indietro a mirarla egli si volse.</l>
</lg>
<lg><l>Asterion che parturì Cometa,</l>
<l>lungo a la riva del fiume Apidano,</l>
<l>sotto fortunatissimo pianeta,</l>
<l>di Piresia lasciò l'ameno piano,</l>
<l>e con lui Polifemo, a danni d'Eta,</l>
<l>vestì l'usbergo e tolse l'asta in mano</l>
<l>e lasciata Larissa, il camin prese</l>
<l>ratto verso il Tessalico paese.</l>
</lg>
<lg><l>Da Filace a Giason rivolse il piede</l>
<l>Ificlo, giunto a lui per parentado,</l>
<l>però ch'egli nato era d'Alcimede,</l>
<l>la qual per moglie aver fu a Esone a grado;</l>
<l>Admeto, cui pochi la Grecia vede</l>
<l>pari in ardir, tanto è il valor suo rado,</l>
<l>lasciate Fere, se ne va a Giasone,</l>
<l>per far di sé, con gli altri, paragone.</l>
</lg>
<lg><l>Eurito ed Echion che già d'Ermete</l>
<l>nacquero e della bella Antianira,</l>
<l>atti a le fraudi in guerra consuete,</l>
<l>vengono col fratel, ch'a onore aspira,</l>
<l>bello di corpo e di fatezze liete,</l>
<l>per cui più d'una giovane sospira,</l>
<l>lui partorì la bellicosa Fzia,</l>
<l>che ceduto a nessun di forza avria.</l>
</lg>
<lg><l>Lascia Coron la patria sua Cirtone,</l>
<l>forte, ma non a paragon del padre</l>
<l>ch'avendo co' Centauri aspra tenzone,</l>
<l>temer non volse le nemiche squadre,</l>
<l>da Titaresio Mopso in via si pone,</l>
<l>di maniere gratissime e leggiadre,</l>
<l>pien di spirto profetico, ch'a lui</l>
<l>largo avea dato Apollo i doni sui.</l>
</lg>
<lg><l>Con tosto passo lascia Chetimene</l>
<l>il valoroso e forte Euridamante,</l>
<l>il buon Menezio da Opoente viene,</l>
<l>cui d'ardir non va alcun, di forza inante,</l>
<l>Eurizion, ch'ogni impeto sostiene,</l>
<l>move verso Giason ratto le piante,</l>
<l>né vien men ratto il feroce Euribote,</l>
<l>cui son le insidie de i nemici note.</l>
</lg>
<lg><l>Oileo dopo costor non molto stette</l>
<l>che per ire a Giason lasciò il suo albergo,</l>
<l>questi se timor gli osti in fuga mette,</l>
<l>sì astutamente gli persegue a tergo,</l>
<l>ch'ad alcuno non giova che s'affrette,</l>
<l>né si celi, qual suol sotto acqua Mergo,</l>
<l>il nobil Canto poi venne da Eubea,</l>
<l>ch'a la patria tornar più non devea.</l>
</lg>
<lg><l>Ché ne' fati era, ch'egli e Mopso insieme,</l>
<l>Mopso indivin che non previde il fine</l>
<l>giungesser ne la Lidia a l'ore estreme</l>
<l>e restassero in parti pellegrine,</l>
<l>Ifito, e Clizio, con ben certa speme</l>
<l>di far del vello d'or alte rapine,</l>
<l>ed a parte esser di sì gran guadagni,  </l>
<l>vennero a ritrovar gli altri compagni.</l>
</lg>
<lg><l>Figli erano amendue questi d'Eurito,</l>
<l>d'Eurito cui donato aveva l'arco</l>
<l>Apollo, al quale fu tanto gradito,</l>
<l>quanto egli al ben oprar non fu mai parco,</l>
<l>costor seguiro due, che d'infinito</l>
<l>onor seriano ornati, se l'incarco</l>
<l>di avere il fratel lor Foco amazzato,</l>
<l>non avesse il lor bel nome macchiato.</l>
</lg>
<lg><l>D'Eaco figli furo ambiduo questi,</l>
<l>l'un Peleo detto e l'altro Telamone,</l>
<l>ambi a' nemici lor così molesti,</l>
<l>che miser è chi a questo o a quel s'oppone,</l>
<l>tra quei che son da desio nobil desti</l>
<l>a giovare ad altrui con l'opre buone,</l>
<l>venne da Atene il coraggioso Bute,</l>
<l>per far chiara ad ognun la sua virtute.</l>
</lg>
<lg><l>Dietro a costor, sen viene il buon Falero,</l>
<l>che parturì ad Alcon ne l'età vecchia,</l>
<l>la moglie, questi sovra ognuno altiero,</l>
<l>inteso che Giason d'ir si apparecchia</l>
<l>al nello d'oro e ad Eta tor l'impero,</l>
<l>non vuol se d'or in or bene egli invecchia,</l>
<l>ch'appresso lui se ne stia il figlio a bada,</l>
<l>ma ch'ad eterno onore usi la spada.</l>
</lg>
<lg><l>Né Teseo, né Piritoo a Colchi andaro,</l>
<l>perch'erano prigioni ambi a l'inferno,</l>
<l>però ch'entrambi troppo s'arrischiaro</l>
<l>allora, che l'oscuro lago averno</l>
<l>per rapirne Proserpina, passaro,</l>
<l>e far restar Pluton pieno di scherno,</l>
<l>ma si avidero alfin che il voler troppo</l>
<l>mena l'uom spesso a non pensato intoppo.</l>
</lg>
<lg><l>Dopo costor, si move da Sifea</l>
<l>Tifi, sospinto da la dea Minerva,</l>
<l>alcuno di costui me' non sapea</l>
<l>l'arte del navicar, che il nocchier serva,</l>
<l>qual bona stella e qual sia stella rea,</l>
<l>alcuno di costui me' non osserva,</l>
<l>né i segni de la luna, o quei del sole,</l>
<l>ond'aver certi indizi il nocchier suole.</l>
</lg>
<lg><l>Flia, dopo costui, vien da Aritira,</l>
<l>da questo altiero e bel desire acceso,</l>
<l>Iolao, Lodoco, ch'a gran gloria aspira,</l>
<l>col lor fratello al vero onore inteso,</l>
<l>vanno a Giasone e ciascun d'essi mira</l>
<l>che sia il dicevol premio ad Eta reso,</l>
<l>per aver data morte indegnamente</l>
<l>a Frisso, al bene oprar cotanto ardente.</l>
</lg>
<lg><l>Mestier non fu che il valoroso Alcide</l>
<l>spingesse Euristeo a così illustre fatto,</l>
<l>che poscia ch'eroi tanti adunar vide</l>
<l>che ne rimase mezzo stupefatto,</l>
<l>vuole che la virtù e il valor suo il guide</l>
<l>a sì alta compagnia, più d'ognun ratto,</l>
<l>Illa con lui nel bel camin si mette</l>
<l>che 'n custodia avea l'arco e le saette.</l>
</lg>
<lg><l>Questi un giovane fu d'animo egregio</l>
<l>ch'avea ogni cosa appo l'onore a vile,</l>
<l>onde intendendo il gran valore il pregio</l>
<l>d'Ercol, cui nessuno altro era simile,</l>
<l>avuto ogni piacer vano in dispregio,</l>
<l>come aver deve ogni animo gentile,</l>
<l>venne a trovare il gran figlio di Giove,</l>
<l>per imparar da lui di far gran prove.</l>
</lg>
<lg><l>Ercol, vista del giovane la mente,</l>
<l>non l'ebbe men che proprio figlio caro,</l>
<l>né mai si diede a far cosa eccellente,</l>
<l>che non gli fusse il giovanetto a paro;</l>
<l>venne dopo costor, Nauplio valente,</l>
<l>tra' figli di Nettun di valor raro,</l>
<l>a cui cortese diede il padre l'arte</l>
<l>di navicare il mar di parte, in parte.</l>
</lg>
<lg><l>Idmone ancor, che manifesto avesse</l>
<l>per l'arte, che sapea di prevedere</l>
<l>quel che devea avenir, pria ch'occorresse,</l>
<l>che, s'iva, devea morto rimanere,</l>
<l>nondimen di là gir più tosto elesse,</l>
<l>che starsi a casa in ozio ed in piacere,</l>
<l>parendogli, che s'uom, per onor, more,</l>
<l>tutta la vita sua tal morte onore.</l>
</lg>
<lg><l>Da Sparte venne Castore e Polluce,</l>
<l>ch'a Giove partorì la bella Leda,</l>
<l>d'Arena Lince, di sì acuta luce,</l>
<l>che non è cosa occulta, ch'ei non veda,</l>
<l>il suo caro fratello Ida conduce</l>
<l>a sì onorata e gloriosa preda;</l>
<l>da Pile si partì Periclimeno,</l>
<l>non men saggio di alcun, né forte meno.</l>
</lg>
<lg><l>Perché a costui Nettuno avea concesso</l>
<l>di ottener ciò ch'egli bramasse in guerra,</l>
<l>Cefeo gli venne e Afidamante appresso</l>
<l>lasciata Tegeca, ch'era lor terra,</l>
<l>Angea, poi ch'ir dal padre gli è concesso,</l>
<l>lo scudo imbraccia e la secure afferra,</l>
<l>che, temendo destin malvagio e pravo</l>
<l>gli aveva nascoso in casa il paterno avo.</l>
</lg>
<lg><l>Lascia Elide Augea e Polifemo, nato</l>
<l>di Nettun, lascia Tenaro, cui core,</l>
<l>e corso sì leggero il padre ha dato,</l>
<l>che correr può sovra il paterno umore,</l>
<l>senza che resti il pié dal mar bagnato;</l>
<l>dopo costui vien di Mileto fore</l>
<l>Ergino e Angea di Samo e di Pelene</l>
<l>Astero e Anfion pieni di spene.</l>
</lg>
<lg><l>Figli eran di Nettun ambi e di forza</l>
<l>tal che parean duo fulmini in battaglia,</l>
<l>il sapere alternar di poggia e d'orza,</l>
<l>noto è a lor sì ch'alcun lor non s'agguaglia,</l>
<l>mai non furo costoro al mare in forza,</l>
<l>quando l'onde marine Euro travaglia</l>
<l>che non avean del navicar men l'arte,</l>
<l>che fusser dotti nel mestier di Marte.</l>
</lg>
<lg><l>Meleagro si vien da Calidona</l>
<l>e gli vien dietro il forte Laoconte,</l>
<l>legger nel corso e pro de la persona,</l>
<l>di viso altiero e di feroce fronte,</l>
<l>avea, come di lui la fama suona,</l>
<l>al ferir, al parar le man sì pronte,</l>
<l>che, tra quanti la gloria a Giason mena,</l>
<l>vinto era sol dal figlio d'Alcumena.</l>
</lg>
<lg><l>Ificle se ne vien con Palemonio,</l>
<l>ambi da Calidona, quel di Testi</l>
<l>figliuolo e fier come infernal demonio,</l>
<l>e del feroce Lerno è figlio questi,</l>
<l>forte, quanto altro del paese Emonio,</l>
<l>come mostro avea a segni manifesti,</l>
<l>che, se ben sciancato era dal pié manco,</l>
<l>intiero aveva il cor, l'animo franco.</l>
</lg>
<lg><l>Da Focide partissi Ifito e andossi</l>
<l>a unir con gli altri forti cavalieri,</l>
<l>Calai e Zete insieme si son mossi,</l>
<l>ambi del padre, lor non meno altieri,</l>
<l>infiammò le medolle amore e gli ossi,</l>
<l>a Borea fier tra tutti i venti fieri,</l>
<l>tal che d'Oritia ardendo con lei giacque</l>
<l>ed indi l'un fratello e l'altro nacque.</l>
</lg>
<lg><l>A la madre del viso e de le chiome</l>
<l>eran simili e al padre lor de l'ali,</l>
<l>però che 'n aria ambi poggiavan, come</l>
<l>vanno gli augelli, a lor nel volo uguali,</l>
<l>l'Arpie da costor due furono dome,</l>
<l>crude a Fineo, come furie infernali,</l>
<l>per opra di costor la Traccia tutta,</l>
<l>libera fu da torma così brutta.</l>
</lg>
<lg><l>Acasto, che di Pelia era figliuolo,</l>
<l>visti adunati in un tanti signori,</l>
<l>disse tra sé: – Dunque devrò io solo</l>
<l>restarmi qui, devrò sprezzar gli onori,</l>
<l>che mi pon fare andar superbo a volo,</l>
<l>ovunque il mondo il sol lustri e colori?</l>
<l>Questo non fia giamai ch'anch'io gir voglio</l>
<l>in Colchi ad Eta, a torre il ricco spoglio.</l>
</lg>
<lg><l>Non voglio che d'invidia m'empia udire,</l>
<l>i fatti egregi e le superbe imprese,</l>
<l>che mi verrian quelli signori a dire,</l>
<l>quando fusser tornati al mio paese! –</l>
<l>Così dicendo, statuisse d'ire</l>
<l>là ove il desio d'onor d'andare l'accese,</l>
<l>e così s'accoppiò col suo cugino</l>
<l>per solcar l'Egeo seco e il mar Eusino.</l>
</lg>
<lg><l>Qual chi per tradimento cerca avere</l>
<l>luoco, ch'ei tenga con gran campo involto,</l>
<l>né potuto abbia mai, col suo potere,</l>
<l>nuocergli in modo alcun poco, né molto,</l>
<l>se 'n quella, ch'egli d'ottenerlo spere,</l>
<l>contra lui vede il tradimento volto</l>
<l>e morta la sua gente, si pentisce,</l>
<l>che di tentar la tradigione ardisce.</l>
</lg>
<lg><l>Tal Pelia, poscia che vide il figliuolo</l>
<l>disposto col cugin volere andare,</l>
<l>di quel che fatto avea, sentì tal duolo,</l>
<l>vistolo a danno suo tutto tornare,</l>
<l>che gli increbbe tentato avere il dolo,</l>
<l>con cui morte a Giason pensò di dare,</l>
<l>si oppose al figlio per voler ritrarlo,</l>
<l>ma non poté dal suo pensier mutarlo.</l>
</lg>
<lg><l>Argo, che fabricata avea la nave,</l>
<l>e guarnita di vele, ancore e sarte,</l>
<l>tanto desire anch'ei de la gloria ave,</l>
<l>ch'esser vuol de l'onor con gli altri a parte,</l>
<l>più che stare in quiete ozioso, egli ave</l>
<l>di travagliarsi e di venire a Marte,</l>
<l>e porre ogni sua cura, ogni disegno</l>
<l>in conservar da l'onde il nobil legno.</l>
</lg>
<lg><l>Gli eroi, signor fur questi, e i semidei</l>
<l>che si uniro, per ire a Colchi insieme,</l>
<l>perché mietesse de' suoi fatti rei</l>
<l>degna messe l'iniquo Eta del seme,</l>
<l>molti di lor nati eran de gli dei,</l>
<l>ond'eran di valor, di forze estreme,</l>
<l>corpi avean di giganti e ognuno quello</l>
<l>esser volea ch'avesse l'aureo vello.</l>
</lg>
<lg><l>I Mini tutti, d'animo concorde,</l>
<l>vogliono far lor capitano Alcide,</l>
<l>risponde Ercole lor che Giason tor de</l>
<l>officio tal, né aver deono altre guide,</l>
<l>mestier gli è alfin, che con gli altri s'accorde,</l>
<l>e ch'egli tutto il nobile stuol guide,</l>
<l>perché Giasone verso lui si volse</l>
<l>e che duce lor fusse al fine volse.</l>
</lg>
<lg><l>Cede il forte figliuol d'Anfitrione</l>
<l>al commune voler de lo stuol tutto</l>
<l>e la gente in bell'ordine dispone;</l>
<l>e poiché il numer loro ha in un ridutto,</l>
<l>verso la nave a caminar si pone,</l>
<l>acciò ch'essendo il mar senza alcun flutto</l>
<l>ne la barca entri l'adunata gente,</l>
<l>e solchi il mar tranquillo allegramente.</l>
</lg>
<lg><l>Qual se ne va tra le celesti squadre</l>
<l>per le strade del ciel lucenti e belle,</l>
<l>Giove di ciò che vive e spira padre,</l>
<l>o quale il sol sen va tra l'altre stelle,</l>
<l>tale tra quelle genti atte e leggiadre,</l>
<l>che parean di virtù vive facelle,</l>
<l>il valoroso Alcide se ne giva</l>
<l>e Giason dopo lui primo veniva.</l>
</lg>
<lg><l>Giunti che furo al lito, Ercol menare</l>
<l>da l'armento si fece un bianco toro</l>
<l>e fabricato ivi un solenne altare,</l>
<l>da quei che intenti a compiacerlo foro,</l>
<l>disse Ercol: – Se non venga unqua a turbare</l>
<l>Nettuno il regno tuo Borea, né Coro,</l>
<l>questa vittima accogli in olocausto</l>
<l>e danne, al gir, camin tranquillo e fausto! –</l>
</lg>
<lg><l>E detto ciò, percosse la cervice</l>
<l>del feroce animal col forte tronco;</l>
<l>se ne cadde a quel colpo l'infelice,</l>
<l>e percosse il terren col corno adonco;</l>
<l>gli altri poi, per aver camin felice,</l>
<l>tosto dal busto il capo al toro han tronco;</l>
<l>misero, tratte le intestine, il resto</l>
<l>su il novo altare fabricato a questo.</l>
</lg>
<lg><l>Il corpo circondò il foco vorace</l>
<l>e consumollo tutto in poco tempo,</l>
<l>or, fatto il sacrificio, ad Ercol piace,</l>
<l>ch'al navicar non s'interponga tempo;</l>
<l>Tifi allor fatto a l'alta impresa audace</l>
<l>veduto al lor camin secondo il tempo,</l>
<l>diede le vele a l'aure e l'onde poi</l>
<l>fer schiumose co i remi i forti eroi.</l>
</lg>
<lg><l>Nel partir de la nave il vecchio Esone:</l>
<l>"Va – disse – figlio, va felicemente,</l>
<l>poiché il destino tuo questo dispone</l>
<l>a debellar così feroce gente,</l>
<l>e come il dritto, come la ragione</l>
<l>ti mena a opra sì rara e sì eccellente,</l>
<l>così Dio prego che ti dia favore</l>
<l>e a me tornar ti faccia vincitore! –</l>
</lg>
<lg><l>Lascia intanto Argo il lito Pegasco</l>
<l>onde primieramente ella si sciolse,</l>
<l>e trascorrendo va al duro Tiseo,</l>
<l>a Scepia, a Sciato e da Magnesia volse</l>
<l>il suo preso camino al Melibeo,</l>
<l>e indi a Palene, poi posar si volse</l>
<l>a Lenno Tifi ed ivi furo accolti</l>
<l>da le donne gli eroi, con lieti volti.</l>
</lg>
<lg><l>Le donne queste fur, che da odio amaro</l>
<l>vinte e da strana e cruda gelosia,</l>
<l>i lor mariti non pur amazzaro,</l>
<l>ma diero a tutti i maschi morte ria,</l>
<l>che ne l'isola allor si ritrovaro;</l>
<l>una vi fu, tra tante inique, pia,</l>
<l>che servò il padre e fu Isifile detta,</l>
<l>bella di corpo e d'animo perfetta.</l>
</lg>
<lg><l>L'isola reggea allor costei di Lenno,</l>
<l>che giunser gli Argonauti a quella parte,</l>
<l>onde le donne, per suo mezzo, denno</l>
<l>lor grato albergo e poser loro a parte</l>
<l>(tanto avea tolto loro amore il senno)</l>
<l>del regno, come hanno le antiche carte;</l>
<l>posati gli Argonauti, indi partiro,</l>
<l>ed il camin, che preso avean, seguiro.</l>
</lg>
<lg><l>Lasciata Lenno, se n'andaro a Eletra,</l>
<l>che Samotraccia poi fu nominata,</l>
<l>isola priva d'ogni gente tetra,</l>
<l>ch'era a gli dei far sacrifici usata;</l>
<l>indi passaro a la Sigeia pietra,</l>
<l>per disposizion da' cieli data,</l>
<l>scesero in terra tutti a riposarsi</l>
<l>per voler poscia a navigar tornarsi.</l>
</lg>
<lg><l>Or mentre lungo al lito sparsi vanno,</l>
<l>ode Ercol voce dolorosa e mesta,</l>
<l>che dava indizio di mortale affanno,</l>
<l>onde ne risonava la foresta;</l>
<l>Ercole, come i cor pietosi fanno,</l>
<l>a quel dur lamentare alza la testa,</l>
<l>e sta ad udir che cosa quella sia,</l>
<l>ch'altrui cagion di sì dolersi dia.</l>
</lg>
<lg><l>Ode chi dice: – Dunque che governe</l>
<l>noi Giove creder voglio e ch'abbia cura</l>
<l>di noi mortali e de le cose inferne,</l>
<l>senza colpa avend'io pena sì dura?</l>
<l>Pena, di cui poria pietade averne</l>
<l>un orso fier, tant'è fuor di misura!</l>
<l>Oimé che dal mio mal m'è persuaso,</l>
<l>che regga il mondo la fortuna e il caso.</l>
</lg>
<lg><l>Ma poiché sorte dura è pure intenta</l>
<l>a' miei danni e sol cerca la mia morte,</l>
<l>e me ne debbo rimaner qui spenta,</l>
<l>mi fusse stato almen concesso in sorte,</l>
<l>che l'immenso dolor che mi tormenta,</l>
<l>mi fesse andare a le tartaree porte,</l>
<l>e non restassi preda in queste rupi</l>
<l>a fiera più crudel che tigri, o lupi! –</l>
</lg>
<lg><l>Mentre che si lamenta in questa guisa,</l>
<l>la misera donzella e attende solo,</l>
<l>per suo men male, di restarne uccisa</l>
<l>da la gran forza de l'immenso duolo,</l>
<l>ed a salute sua nulla divisa,</l>
<l>ecco apparir (come angelo dal polo)</l>
<l>Ercol, ch'al sasso vede esser legata</l>
<l>questa vergine afflitta e sconsolata.</l>
</lg>
<lg><l>Vista Alcide la mesta virginella</l>
<l>legata di durissima catena,</l>
<l>disse: – Qual fier destin, qual fiera stella,</l>
<l>a così strano fin donna ti mena?</l>
<l>Chi ha mente a la pietà tanto ribella,</l>
<l>che ti abbia posta in così dura pena?</l>
<l>Dilmi, che son per far vendetta cruda,</l>
<l>di chi ti ha avinta a questo sasso nuda! –</l>
</lg>
<lg><l>Disse ella allor: – Mentre che il ciel si è mostro</l>
<l>secondo al padre mio e non n'ebbe in ira,</l>
<l>paese più felice alcun del nostro</l>
<l>non fu, in quanto il mar bagna ed il sol gira,</l>
<l>ma poi ch'uscì nel mare un fiero mostro,</l>
<l>mostro, cui simile altro occhio non mira,</l>
<l>quanto questa città fu allegra e queta,</l>
<l>tanto mesta divenne ed inquieta.</l>
</lg>
<lg><l>Però che quello strano empio animale,</l>
<l>a far strazio di noi crudel si diede,</l>
<l>né senno, né valore alcun mortale,</l>
<l>mai gli poté vietar le crude prede;</l>
<l>il re mio padre, ch'era giunto a tale,</l>
<l>da Giove Amone al mal rimedio chiede</l>
<l>e col re loro i cittadin divoti</l>
<l>sacrifici gli fan gli porgon voti.</l>
</lg>
<lg><l>La risposta che die l'oracol fue,</l>
<l>ch'una vergine dare uopo ogn'anno era</l>
<l>a divorare a la malvagia Lue,</l>
<l>che facea de i troian strage sì fiera,</l>
<l>ricusa ognun di dar le figlie sue</l>
<l>a tranguggiare a sì spietata fiera,</l>
<l>e vuol più tosto che il paese tutto</l>
<l>sia dal mostro crudele arso e distrutto.</l>
</lg>
<lg><l>Il miser padre mio, che Lomedonte</l>
<l>si chiama, per indur gli altri a far quello</l>
<l>che fa, che tristo ognun si mostra in fronte,</l>
<l>per liberarsi da quel gran flagello,</l>
<l>vuol che tutte le vergini sian conte,</l>
<l>e posti i nomi loro in un vasello,</l>
<l>e quelle, ch'esser deono al mostro date,</l>
<l>a sorte sian fuor del vasel tirate.</l>
</lg>
<lg><l>Tra gli altri fuvi posto il nome mio,</l>
<l>ed il crudel destin voluto ha, ch'ora</l>
<l>per sorte i' sia condutta a fin sì rio,</l>
<l>e senza alcuna mia colpa mi mora!</l>
<l>Te prego ben, per quello eterno Dio</l>
<l>che inchina il mondo e riverente adora,</l>
<l>che ti tocchi pietà di me meschina,</l>
<l>sì ch'al mostro crudel non sia rapina.</l>
</lg>
<lg><l>Ché se per te quest'orca non mi strazia,</l>
<l>sì che la vita mia non sia finita,</l>
<l>il padre mio te n'averà tal grazia,</l>
<l>quanta se tu gli dessi un'altra vita,</l>
<l>ed io giamai non mi troverò sazia</l>
<l>di darti il guiderdon di tanta aita! –</l>
<l>Ercole la consola e le dà spene</l>
<l>di uccider l'orca su le salse arene.</l>
</lg>
<lg><l>Mentre Alcide conforta la donzella,</l>
<l>ecco che sente il mar che mugge e freme,</l>
<l>come suol, s'improvisa e ria procella</l>
<l>l'assaglia in guisa, che Nettun ne treme;</l>
<l>indi vede apparir la bestia fella</l>
<l>e scuoter l'onde sì che il lito geme,</l>
<l>mentre ella cerca di venir disopra,</l>
<l>e par che tutto il mar col petto copra.</l>
</lg>
<lg><l>Sì tosto ch'ella esce del fondo fore</l>
<l>e si lascia veder su la marina,</l>
<l>rivolge gli occhi suoi pieni d'orrore,</l>
<l>al luoco ove legata è la reina;</l>
<l>trema nel petto alla donzella il core,</l>
<l>ancor che non le sia l'orca vicina,</l>
<l>tal che per forza de la doglia tetra,</l>
<l>par trasformata in insensibil pietra.</l>
</lg>
<lg><l>E leva gli occhi lagrimosi a Giove,</l>
<l>ché le man non potea, strette da i lacci,</l>
<l>dicendo: – Se mortal prego ti move</l>
<l>fa che questi mi tragga d'esti impacci,</l>
<l>e s'esser ciò non può, perch'io non prove,</l>
<l>sì cruda morte fa che mi s'agghiacci</l>
<l>di vena in vena il sangue e venga sasso</l>
<l>pria, che l'orca mi meni a sì mal passo.</l>
</lg>
<lg><l>La bestia al lito pur cacciando l'onde</l>
<l>e percottendo il mar con la gran coda,</l>
<l>sì che par ch'ella tutta l'aria inonde,</l>
<l>e Giove insin nel cielo il rumor n'oda,</l>
<l>al loco vicinandosi viene, onde</l>
<l>la misera e infelice donna roda;</l>
<l>si mise in punto il valoroso Alcide,</l>
<l>tosto ch'avicinar la bestia vide.</l>
</lg>
<lg><l>E quale il cacciatore il porco attende,</l>
<l>su il piede fermo, con lo spiedo in mano,</l>
<l>né teme s'egli ben co' denti frende,</l>
<l>contra di lui rotando il grifo strano,</l>
<l>tal Ercole la mazza a due man prende</l>
<l>e aspetta il mostro e non l'aspetta invano,</l>
<l>perché sì tosto ch'egli aggiunge a riva,</l>
<l>col tronco su la testa Ercol gli arriva.</l>
</lg>
<lg><l>E sì fiera gli dà botta e sì grave,</l>
<l>che ne potea restar spezzato un scoglio,</l>
<l>ma nulla il colpo il mostro orribil pave,</l>
<l>anzi tutto divien rabbia ed orgoglio,</l>
<l>che la scagliosa scorza sì dura ave,</l>
<l>che non sente dal tronco in mar cordoglio,</l>
<l>e con la bocca aperta in sé raccolta,</l>
<l>lascia la donna e contra Ercol si volta.</l>
</lg>
<lg><l>Qual ne l'Egitto crocodilo suole</l>
<l>levarsi contra l'uomo, a bocca aperta,</l>
<l>per ingiotirlo e darlo a la sua prole,</l>
<l>a lacerar le membra umane esperta,</l>
<l>tal qui la crudel orca, che si duole</l>
<l>che impedita le sia la preda offerta,</l>
<l>si lancia contra il forte Ercol co' denti,</l>
<l>pensandosi di dargli agri tormenti.</l>
</lg>
<lg><l>E su il lito si scaglia e su l'arena,</l>
<l>con mezzo il capo la scagliosa fiera,</l>
<l>credendo d'azzannar Ercol, ma piena</l>
<l>la gola le riman d'aria leggera;</l>
<l>a la testa di novo Ercol le mena,</l>
<l>perché al secondo colpo ella ne pera,</l>
<l>ma nulla fa, ch'ella s'aretra e scende</l>
<l>il colpo ne la sabbia e non l'offende.</l>
</lg>
<lg><l>E battendo la coda, in modo guizza,</l>
<l>che par che il mare in due parti divida,</l>
<l>e un monte d'acqua, piena di gran stizza,</l>
<l>verso Ercol caccia, acciò ch'ella l'uccida;</l>
<l>egli la mole del suo tronco drizza</l>
<l>(come colui, cui gran valore affida)</l>
<l>verso l'onda e la secura e la rispinge,</l>
<l>sì che mal non gli fa, se ben l'attinge.</l>
</lg>
<lg><l>Ercol che vede la bestia nel mare</l>
<l>e che secur non è volger là il piede,</l>
<l>e che meno si vuol porre a notare,</l>
<l>giacer su il lito un grosso sasso vede;</l>
<l>il prende e col valor che non ha pare,</l>
<l>dar con quel sasso morte a l'orca crede,</l>
<l>onde gliel lancia; ella il piglia e l'annoda,</l>
<l>e contra gliele caccia con la coda.</l>
</lg>
<lg><l>Con quel furor, che par che palla vole</l>
<l>spinta da la bombarda a la muraglia,</l>
<l>del duro sasso la gravosa mole</l>
<l>contra Ercole la bestia irata scaglia;</l>
<l>lo schiva Alcide e perché veder vuole</l>
<l>vittorioso il fin de la battaglia,</l>
<l>vistala ritornata anco a la spiaggia,</l>
<l>non vuol, che tempo più d'ire al mar aggia.</l>
</lg>
<lg><l>Le fu vicino ella, ch'è tutta rabbia,</l>
<l>a bocca aperta, con levata testa,</l>
<l>gli si fa incontra, ma mentre ella arrabbia,</l>
<l>vede ei l'occasion ch'ella gli presta</l>
<l>e, fermati ambi i pié sovra la sabbia,</l>
<l>la pietra prende con la mano presta,</l>
<l>che gli lanciò la fiera e ad ambe braccia,</l>
<l>ne la potente bocca gliele caccia.</l>
</lg>
<lg><l>Tra i denti scese e tra la gola il sasso,</l>
<l>sì che l'orca mandar nol pote fuore,</l>
<l>per fare il mostro Ercol di vita casso;</l>
<l>raddoppia a l'alta impresa il gran valore</l>
<l>l'animal, che si vede a sì mal passo,</l>
<l>pien di rabbia, di sdegno e di furore,</l>
<l>si scuote e fa che l'onda sì alto poggia,</l>
<l>che par, che il ciel tutto si scioglia in pioggia.</l>
</lg>
<lg><l>E vegendo, che più non può col morso</l>
<l>il nemico azzannar come credea,</l>
<l>ché il sasso l'era entro la bocca scorso,</l>
<l>sì ch'adoprar più i denti non potea,</l>
<l>si die a voler tentare altro soccorso,</l>
<l>e quanto lunga ella la coda avea</l>
<l>la scioglie, per volere Ercol legare</l>
<l>e trarlo dal terren, seco nel mare.</l>
</lg>
<lg><l>E da l'onde, su il lito ella la stende,</l>
<l>con ben crudele e impetuoso assalto;</l>
<l>Ercol s'aretra e con le man le prende</l>
<l>la coda e trar la vuol tutta de l'alto;</l>
<l>la bestia, che la sua sorte comprende,</l>
<l>cerca fuggir da l'arenoso smalto</l>
<l>e si dibatte e col petto percuote</l>
<l>il mar con mille guizzi e mille ruote.</l>
</lg>
<lg><l>Ma non le giovan guizzi, né ritorte</l>
<l>per uscir fuor de la robusta mano,</l>
<l>ch'egli la bestia rea tiene sì forte,</l>
<l>che rimaner fa ogni suo sforzo vano;</l>
<l>e tanto al fine usò sé, usò la sorte,</l>
<l>trasse il mostro dal mar tanto lontano</l>
<l>ch'egli poté adoprare il forte legno</l>
<l>e contra lei compire il suo disegno.</l>
</lg>
<lg><l>Mentre Ercol dava orribili percosse,</l>
<l>su il duro capo alla spietata belva,</l>
<l>da radici il monte Ida si commosse,</l>
<l>e si vide tremar tutta la selva;</l>
<l>né questo pur, ma anco il Sigeo si scosse,</l>
<l>e nel bosco temette ogni gran belva,</l>
<l>e Gargara n'udì il rumore e canto</l>
<l>e il grand'Ilio tremò per ogni canto.</l>
</lg>
<lg><l>A quel rumore uscì de la cittade</l>
<l>con Lomedonte il troian popol tutto,</l>
<l>e venne al lito, per spedite strade,</l>
<l>temendo un via maggior, che il primo lutto,</l>
<l>ma poiché vider ch'Ercol, per pietade</l>
<l>de la donna, avea il mostro alfin condutto,</l>
<l>tanta ebbero col re tutti letizia,</l>
<l>quanta il lor stata dianzi era mestizia.</l>
</lg>
<lg><l>Alzaro il nome suo sino a le stelle,</l>
<l>dandogli a poter lor pregi ed onori,</l>
<l>ma tra tutti, le vergini donzelle,</l>
<l>gli reser più d'ognun grazie maggiori,</l>
<l>perché temendo simil caso anch'elle</l>
<l>tremavan lor sempre nel petto i cori,</l>
<l>e parve lor che fusse Alcide un Dio,</l>
<l>che tolto avesse lor da fin sì rio.</l>
</lg>
<lg><l>Mentre era la virtù d'Ercol lodata,</l>
<l>la donna egli dal sasso aveva sciolto,</l>
<l>e libera l'aveva al padre data,</l>
<l>con cor cortese e con sereno volto;</l>
<l>il re, vista la figlia liberata,</l>
<l>il suo liberator ringraziò molto</l>
<l>e gli die in dono un numer di corsieri,</l>
<l>più di quanti mai furo agili e fieri.</l>
</lg>
<lg><l>Ercole, gli accettò, ma disse ch'ire</l>
<l>gli bisognava in Colchi ad altra impresa,</l>
<l>e però, che devendosi partire,</l>
<l>volea che gli tenesse a la sua spesa,</l>
<l>perché, sì tolto che potea venire</l>
<l>da l'espedizion ch'egli avea presa,</l>
<l>in Grecia i corsier dati condurrebbe</l>
<l>e grato del piacer si mostrerebbe.</l>
</lg>
<lg><l>Promise il re di far ciò che voleva</l>
<l>e scarso non gli fu d'ampie proferte;</l>
<l>Ercol, che quel ch'egli dicea, credeva,</l>
<l>il rengraziò de le cortesi offerte,</l>
<l>poscia ir volendo là, ove l'attendeva</l>
<l>la nave, ch'avea già le vele aperte,</l>
<l>avenne quel che dirvi i' m'apparecchio</l>
<l>signor, diman, se mi darete orecchio.</l></lg></div1>

<div1><head>XXI</head>

<lg><l>Tra quanti son tra noi vizii, tra quante</l>
<l>cose che degne sian di nota grave,</l>
<l>nulla ve n'ha, che por si possa inante,</l>
<l>a chi ingrat'è del beneficio ch'ave,</l>
<l>e de' più savi è opinion constante,</l>
<l>che quegli uomo non sia, cui l'alma aggrave</l>
<l>peccato degno sì d'opprobrio eterno,</l>
<l>ma in corpo umano un spirito d'inferno.</l>
</lg>
<lg><l>Perché l'ingratitudine non pure</l>
<l>offende l'uom che il beneficio face,</l>
<l>ma Dio, con le celesti creature,</l>
<l>che lor più ciò d'ogn'altro vizio, spiace,</l>
<l>colui che tra l'angeliche nature,</l>
<l>venne contra il fattor sì iniquo e audace,</l>
<l>che nel ciel gli si oppose, mostrò chiaro</l>
<l>che non va alcun peccato a questo a paro.</l>
</lg>
<lg><l>O essecrabil più d'ogn'altro vizio,</l>
<l>tolto da Belzebu ne' laghi stigi,</l>
<l>poscia che non ti può ritrarre offizio</l>
<l>per modo alcun da' tuoi primi vestigi,</l>
<l>va a sostener di te degno supplizio,</l>
<l>tra l'ombre nere e tra gli spirti bigi,</l>
<l>e mena teco a le tartaree corti</l>
<l>quei ch'a le strade tue son da te scorti.</l>
</lg>
<lg><l>Tal che restin tra noi quei che son retti,</l>
<l>dal tuo contrario e rendon degne grazie,</l>
<l>con voci almen, se non pon con gli effetti,</l>
<l>a chi di far lor ben mai non si sazie,</l>
<l>sian noverati questi tra gli eletti,</l>
<l>che son lontan da tutte le disgrazie,</l>
<l>moiansi quegli ed a l'eterno danno</l>
<l>vadano, come andò il troian tiranno.</l>
</lg>
<lg><l>Signor, se vi ricorda, i' vi dissi ieri</l>
<l>che Lomedonte (vista la sua figlia</l>
<l>libera) dati avea alquanti corsieri</l>
<l>ad Ercol, forti ed atti a maraviglia,</l>
<l>e ch'Ercol volend'ir co' suoi guerrieri</l>
<l>in Colchi, indi lontano a molte miglia,</l>
<l>avea lasciati que' destrieri appresso</l>
<l>il re, che di servargli avea promesso.</l>
</lg>
<lg><l>Erano que' cavalli a l'empio grati,</l>
<l>perché, per lo rapito Ganimede,</l>
<l>il sommo Giove gliele avea mandati,</l>
<l>in ricompensa de l'amate prede,</l>
<l>onde a chi i troian dianzi avea servati</l>
<l>da l'orca, il rio pensò mancar di fede,</l>
<l>stimando più i corsier, che l'esser grato</l>
<l>a chi gli avea sì alto soccorso dato.</l>
</lg>
<lg><l>Dal carro i suoi cavalli avea già sciolto</l>
<l>il sole e lor ne l'ocean lavava</l>
<l>dal sudor, che contratto avean dal molto</l>
<l>correr nel ciel, mentre la luce dava,</l>
<l>e il drapello de l'ore, insieme accolto,</l>
<l>a l'erbe molli a pascer gli menava,</l>
<l>perché, preso, pascendosi, ristoro,</l>
<l>tornasser poscia al lor primo lavoro.</l>
</lg>
<lg><l>Quinci il perfido re ad Alcide volto</l>
<l>disse: – Poiché la notte ha il velo oscuro</l>
<l>sparso per l'aria e il solar lume ha tolto,</l>
<l>vo' che meco ti stia quivi sicuro,</l>
<l>finché ci mostri la bell'alba il volto,</l>
<l>e meni il sol nel cielo, il lume puro,</l>
<l>ché ti potrebbe qualche danno dare</l>
<l>il navicar di notte in quello mare! –</l>
</lg>
<lg><l>Tifi e i compagni tutti fur contenti</l>
<l>di star con Alcide ivi insino al giorno,</l>
<l>sì perché sospettavano de i venti,</l>
<l>sì perché sempre mai cortesi forno;</l>
<l>or, mentre a varie cose erano intenti,</l>
<l>tendeva loro occulte insidie intorno</l>
<l>Lomedonte, perché ne la sua corte,</l>
<l>avesser tutti con Alcide morte.</l>
</lg>
<lg><l>Perfido di natura era costui,</l>
<l>onde infedel non men, non meno ingrato</l>
<l>ad Ercole esser vuol ne' tetti sui,</l>
<l>che fusse stato a dei, ch'edificato</l>
<l>gli aveano intorno ad Ilio il muro e lui,</l>
<l>sovra ogn'altro signore, assicurato,</l>
<l>che 'n vece di merce, con rie parole</l>
<l>ingiuria fe' a Nettuno, ingiuria al sole.</l>
</lg>
<lg><l>Quindi poscia del mar quell'orca uscio,</l>
<l>che facea de i troian strazio crudele,</l>
<l>perché mosso a disdegno il marin Dio</l>
<l>vendetta volse far de l'infedele,</l>
<l>sì che pagasse con la figlia il fio,</l>
<l>né preghi gli giovasser, né querele,</l>
<l>e s'Ercol non giungeva a liberarla,</l>
<l>mortale alcun più non potea salvarla.</l>
</lg>
<lg><l>La ricompensa di tal beneficio,</l>
<l>che pagar non potea con tutto il regno,</l>
<l>fu che, sott'ombra di donargli ospizio,</l>
<l>avea a la morte sua volto l'ingegno,</l>
<l>ed il menava a certo precipizio,</l>
<l>se non gli venia rotto il reo disegno,</l>
<l>ma lince, ch'era di veder sì acuto,</l>
<l>ch'oltra il globo terrestre avria veduto.</l>
</lg>
<lg><l>Ne la rocca reale apprestar vide</l>
<l>a Lomedonte molta gente armata</l>
<l>e Esion, che stata era da Alcide</l>
<l>dal marin mostro dianzi liberata,</l>
<l>pregare il padre, (poscia che s'avide</l>
<l>che contra Ercol di mente era sì ingrata)</l>
<l>che s'alcun premio non gli volea dare,</l>
<l>non volesse di ucciderlo cercare.</l>
</lg>
<lg><l>Diceva la mestissima donzella:</l>
<l> – Deh, padre mio, non vi mettete a questa</l>
<l>impresa (perdonatemi) sì fella,</l>
<l>certo ch'a questo empio desir vi desta,</l>
<l>e se la mente vostra vi rappella</l>
<l>ad opra tanto rea, tanto inonesta,</l>
<l>date a me morte e lui padre lasciate,</l>
<l>contra cui questa torma apparecchiate.</l>
</lg>
<lg><l>Oimé, che cruda, o che spietata cosa,</l>
<l>è che vogliate torre a quel la vita,</l>
<l>c'ha me levata da l'impetuosa</l>
<l>orca, da cui sarei stata ingiottita!</l>
<l>E sendo or lieta, ove era lagrimosa</l>
<l>tutta la corte vostra, per l'aita,</l>
<l>che data m'ha nel dur caso l'uom forte,</l>
<l>lui vogliate condurre ora a la morte?</l>
</lg>
<lg><l>Padre, creder non voglio mai che Giove</l>
<l>cosa sostener possa iniqua tanto,</l>
<l>e visto avete, a manifeste prove,</l>
<l>(il che pensar non so senza gran pianto)</l>
<l>qual sia l'ira d'un Dio, quando si move</l>
<l>contra uomo, che gli faccia offesa e quanto</l>
<l>sia il castigo, ch'adosso a color viene</l>
<l>che col mal cercan compensare il bene! –</l>
</lg>
<lg><l>Il medesmo diceva Priamo ancora,</l>
<l>e con ogni poter cercava il padre</l>
<l>trar di pensier sì abominevol fuora,</l>
<l>e fargli disarmar le armate squadre,</l>
<l>ma Lomedonte, che non vedea l'ora,</l>
<l>che quelle genti sue, malvagie e ladre,</l>
<l>seguitassero il lor costume vecchio,</l>
<l>non dava al figlio, né a la figlia orecchio.</l>
</lg>
<lg><l>Ma, qual pin, che radici abbia profonde</l>
<l>tanto, quanto i suoi rami inalza a l'aria,</l>
<l>che s'Euro e Borea ben truba e confonde</l>
<l>le foglie e i rami con maniera varia,</l>
<l>nulla si move, così non risponde</l>
<l>a' figli il padre, né il desir suo varia,</l>
<l>ma più che pria superbo e via più altiero,</l>
<l>fermo si sta nel suo primo pensiero.</l>
</lg>
<lg><l>Pur seguì Priamo: – Padre è molto meglio</l>
<l>perder la vita e perder seco il regno,</l>
<l>ch'esser d'ingratitudine a ognun speglio,</l>
<l>e a danno di chi giova usar l'ingegno,</l>
<l>e voi, che sete omai canuto e veglio,</l>
<l>veder devreste, quanto è di un re indegno,</l>
<l>mancar di fe' senza cui nulla vale</l>
<l>stato, impero, tesor, forza mortale! –</l>
</lg>
<lg><l>Ma il re malvagio, cui fatt'avea cieco</l>
<l>il vizio, che nel core aveva impresso</l>
<l>disse: – Figliuolo, in questo non son teco,</l>
<l>anzi tengo esser te in errore espresso,</l>
<l>e certo i' son che tu seresti meco,</l>
<l>quando in sede real tu fussi messo,</l>
<l>la fe' fligliuol, che i re per pegno danno,</l>
<l>non si deve servar, s'è lor di danno.</l>
</lg>
<lg><l>Lince, che visto avea quel che pensava</l>
<l>Lomedone, che fusse in casa ascoso,</l>
<l>manifestò ad Alcide questa prava</l>
<l>opra che facea il re, tanto orgoglioso,</l>
<l>ond'Ercol, presa in man la forte clava,</l>
<l>chiamato l'altro stuol suo valoroso,</l>
<l>si mise in punto, per farlo pentire</l>
<l>di avere avuto di assalirlo ardire.</l>
</lg>
<lg><l>Ed andato a la rocca, ove era chiuso</l>
<l>il traditor con la sua mala gente,</l>
<l>con quel molto valor, col quale era uso</l>
<l>ogni loco assalir, forte e possente</l>
<l>si die assalirla; il re restò confuso,</l>
<l>visto che palese era la sua mente,</l>
<l>ma non per questo si smarrì, anzi presa</l>
<l>l'asta, co' suoi si mise a la difesa.</l>
</lg>
<lg><l>Come veggonsi andare in schiera i tordi</l>
<l>ad assalire un bel ginebro carco</l>
<l>di frutti, per saziar lor desii ingordi,</l>
<l>e nessuno al mangiar mostrarsi parco,</l>
<l>così quei d'Ercol, d'animo concordi,</l>
<l>chi armato d'asta e chi di valid'arco,</l>
<l>mandando spaventose voci in alto,</l>
<l>andaro a dare al re infedele assalto.</l>
</lg>
<lg><l>Da la torre, il re dar face a le trombe,</l>
<l>segno al popolo suo di prender l'arme,</l>
<l>ma ancor che il suon per tutto Ilio rimbombe,</l>
<l>non si vede un uom pur, che per lui s'arme,</l>
<l>ché Pallade non vuol ch'archi, né frombe</l>
<l>il popol prenda, al bellicoso carme,</l>
<l>anzi tenne i troian, con modi occolti,</l>
<l>nel sonno profondissimo sepolti.</l>
</lg>
<lg><l>Tal, che la pugna andò tra quelli solo,</l>
<l>che ne la rocca armati eran col rege,</l>
<l>i quali poco più fur de lo stuolo,</l>
<l>ch'Ercole avea di quelle genti egrege,</l>
<l>or quinci e quindi veggonsi ire a volo</l>
<l>sassi, dardi, saette e par che sprege,</l>
<l>tanto si mostra valorosa e ardita</l>
<l>e questa gente e quella la sua vita.</l>
</lg>
<lg><l>Qual tigre, che i figliuoli ha ne la tana</l>
<l>e vede il cacciator venirgli a torre,</l>
<l>per l'amor, per lo duol, per l'ira insana,</l>
<l>a difender la tana si va a porre,</l>
<l>tal perché sia tutta l'industria vana,</l>
<l>ch'usa Ercol qui, per superar la torre,</l>
<l>Lomedonte fa ciò che si può fare,</l>
<l>per non lasciare i suoi nemici entrare.</l>
</lg>
<lg><l>Fa ch'i suoi, con grand'animo e gran core,</l>
<l>stan su le mura a la difesa intenti,</l>
<l>né por si lascian punto di timore,</l>
<l>ma tutti a gara mostransi valenti,</l>
<l>e s'alcuno di lor ben se ne more,</l>
<l>altri vi vanno invece de gli spenti,</l>
<l>perché quei che si sono a salir mossi,</l>
<l>vadano a capo in giù tutti ne' fossi.</l>
</lg>
<lg><l>Ercol fa tanto che da mano destra,</l>
<l>cader del muro fa a terra una gran sponda,</l>
<l>la qual face a l'entrare ampia finestra,</l>
<l>a i greci, in cui senno e valore abonda,</l>
<l>e de' nemici fan quel che fa alpestra</l>
<l>fiera piena di rabbia e furibonda,</l>
<l>de i cavrioli e de le damme imbelli,</l>
<l>o quel ch'aquila fa de gli altri augelli.</l>
</lg>
<lg><l>Come il gelato Strimona lasciando,</l>
<l>congiunte se ne vanno al Nilo insieme</l>
<l>le gru, per l'aria, in ordine poggiando,</l>
<l>finché il lor stuol di vento alcun ne teme,</l>
<l>ma se Borea, col fiato il ciel turbando,</l>
<l>la schiera loro impetuoso preme,</l>
<l>in disordine van con vari giri,</l>
<l>né par che questa più quell'altra miri.</l>
</lg>
<lg><l>Così veduta la ruina grande,</l>
<l>che vien dal gran figliuol d'Anfitrione,</l>
<l>in fuga vanno per tutte le bande,</l>
<l>l'esterrefatte subito persone,</l>
<l>poco giova ch'accenni il re, o comande,</l>
<l>o che con altra via le genti sprone,</l>
<l>o che le trombe sonino a raccolta,</l>
<l>ch'alcun di lor, né suon, né voce ascolta.</l>
</lg>
<lg><l>Come si veggon l'api un mormorio</l>
<l>mandar per l'aria mormorando fuori,</l>
<l>se con paglia, o con altro un fumo rio</l>
<l>fanno intorno a le lor case i pastori,</l>
<l>e al fin, lasciare il lor nido natio,</l>
<l>piene di angoscie gravi e di dolori,</l>
<l>così gemendo quei, per non morire,</l>
<l>ogni lor speme poser nel fuggire.</l>
</lg>
<lg><l>Ma come cani, bene avezzi in caccia,</l>
<l>quando damme escon fuor del verde piano,</l>
<l>lor vanno inanzi e seguono la traccia,</l>
<l>e fan che tentan di fuggire invano,</l>
<l>il greco stuol così i troiani caccia,</l>
<l>or da la destra, or da la manca mano,</l>
<l>e sì gli preme e sì gli incalza e strugge</l>
<l>che i lor brandi affilati alcun non fugge.</l>
</lg>
<lg><l>Qual secca selva strugge, in poco d'ora,</l>
<l>ardente fiamma, se l'aita il vento,</l>
<l>sì che spazio non han di uscirne fuora </l>
<l>le fiere e provan l'ultimo tormento,</l>
<l>tal, di quella ria gente fero allora</l>
<l>i greci pieni d'ira e d'ardimento,</l>
<l>braccia mandando a terra e gambe e teste,</l>
<l>perch'uno di color vivo non reste.</l>
</lg>
<lg><l>Vistosi Lomedonte restar solo,</l>
<l>avria voluto aver creduto al figlio,</l>
<l>non sa che far contra il possente stuolo,</l>
<l>che la sua gente ha messa in gran scompiglio,</l>
<l>voluto avria poter levarsi a volo,</l>
<l>per uscir fuor di quel mortal periglio,</l>
<l>che vede certo, che cader bisogna,</l>
<l>e la vita lasciar con gran vergogna.</l>
</lg>
<lg><l>Ma non stette il crudel gran tempo in forse,</l>
<l>che gli andò contra il figlio d'Alcumena</l>
<l>ed a la chioma quella man gli porse,</l>
<l>ch'i mostri ed i tiranni a morte mena,</l>
<l>e l'aggirò cotante volte e torse,</l>
<l>che non pur polso fe' mancargli e lena,</l>
<l>ma gli torceo, come ad un pollo, il collo,</l>
<l>tal che il miser ne die l'ultimo crollo.</l>
</lg>
<lg><l>Prima di tutti era ito Telamone</l>
<l>contra il re fier, ne la nemica rocca,</l>
<l>però Ercol presa per mano Esione</l>
<l>disse: – A te sol questa donzella tocca! –</l>
<l>Poscia, rivolto verso il buon Giasone,</l>
<l>gli disse allegro e con ridente bocca:</l>
<l> – Fate del resto voi ciò che vi pare,</l>
<l>in mano vostra il tutto, i' vo' lasciare! –</l>
</lg>
<lg><l>Ma né Giason, né alcun de gli altri volse</l>
<l>di cosa alcuna, a suo voler, disporre,</l>
<l>né Ercol fuor de la rocca nulla tolse,</l>
<l>ancor che il tutto egli potesse torre</l>
<l>e Priamo, ch'umilmente a lui si volse,</l>
<l>volle in loco del padre in sede porre,</l>
<l>sapendo certo, ch'egli avea ripreso</l>
<l>il consiglio, ch'aveva il padre preso.</l>
</lg>
<lg><l>Già cominciava l'amorosa stella</l>
<l>mostrarsi in oriente ed uscir fora</l>
<l>de l'umido ocean, più che mai bella,</l>
<l>co' crini d'oro la vermiglia aurora,</l>
<l>e veniva cacciando la sorella</l>
<l>il sol, che il ciel col vivo raggio indora,</l>
<l>quando, lasciata Troia, i forti Mini</l>
<l>in nave entraro e andaro a' lor camini.</l>
</lg>
<lg><l>E navicando per entrar nel Ponto</l>
<l>lasciaro da man manca Chersonesso,</l>
<l>ed a solcar si dieder l'Ellesponto,</l>
<l>al qual, per Elle, fu tal nome messo;</l>
<l>sendo de' Mini ognuno a vogar pronto,</l>
<l>e sendo a uscir de l'Ellesponto appresso,</l>
<l>vider mostrarsi fuor de l'onde presta,</l>
<l>Elle bella e ver lor voltar la testa.</l>
</lg>
<lg><l>E dice allegra: – Andate, o felici alme,</l>
<l>ove la gloria, ove l'onor vi guida,</l>
<l>ad acquistarvi sempiterne palme,</l>
<l>e dar morte al crudele Eta omicida!</l>
<l>Questo sol bramo e sol di questo calme,</l>
<l>poiché questa spietata anima infida,</l>
<l>per adimpire il suo fiero desio,</l>
<l>a torto morte diede al fratel mio.</l>
</lg>
<lg><l>Andate, dico, che vi fian propici</l>
<l>tutti i numi del mare ed io con loro</l>
<l>non mancherò di tutti quegli offici,</l>
<l>che grati sempre a' naviganti foro,</l>
<l>perch'io vi vegga ritornar felici,</l>
<l>morto il crudel, col ricco vello d'oro! –</l>
<l>E questo detto, si attuffò ne l'acque</l>
<l>e se n'andò al suo Dio, a cui sola piacque.</l>
</lg>
<lg><l>Accettò il buono augurio ogni guerriero,</l>
<l>e rese grazie a la cortese dea,</l>
<l>poi se n'entraro a lo stretto sentiero,</l>
<l>che Sesto a un lato e a l'altro Abido avea,</l>
<l>e con corso prontissimo e leggero, </l>
<l>percote trappassassaro e Pitica,</l>
<l>e ambedue l'Atti e giunsero a Cizico</l>
<l>ch'accolse lor con cor cortese e amico.</l>
</lg>
<lg><l>Stettero ivi la notte e all'orizonte</l>
<l>mostratasi l'amica di Titone,</l>
<l>e da la stella, ond'ebbe Giunon l'onte,</l>
<l>fatto il suo giro nel settentrione,</l>
<l>tutti i notturni augelli in selva, o 'n monte</l>
<l>tornavano a la lor cieca magione,</l>
<l>e s'udia Progne e Filomena intorno,</l>
<l>salutar col lor canto il novo giorno.</l>
</lg>
<lg><l>Quando i Mini, tornati al lor camino,</l>
<l>spuntato avendo a pena l'Ellesponto,</l>
<l>vider Giganti su il lito vicino,</l>
<l>che sei braccia e sei mani (e il vero conto)</l>
<l>aveano e ognun di loro era assassino,</l>
<l>e a fare ingiuria a viandanti pronto,</l>
<l>che insieme s'eran ridutti a la foce,</l>
<l>per morte dare a gli Argonauti atroce.</l>
</lg>
<lg><l>Ciò visto, il monte Dindimo Ercol salse</l>
<l>e teso contra i malandrini l'arco,</l>
<l>a saettargli, lungo l'onde salse,</l>
<l>negitoso non fu, punto ne' parco,</l>
<l>aver sei mani a que' crudi non valse,</l>
<l>perché moriro, come fiera al varco,</l>
<l>che il cacciatore a l'improviso accoglia,</l>
<l>e con l'acuto stral vita le toglia.</l>
</lg>
<lg><l>Onde il lito ne fu coperto tutto</l>
<l>e parean quercie ivi distese e pini,</l>
<l>a terra spinti da l'ondoso flutto,</l>
<l>i corpi di que' fieri malandrini,</l>
<l>a la semente uguale ebbero il frutto,</l>
<l>e chiaro fer, che pena il ciel destini</l>
<l>al male oprare e che quanto più tarda</l>
<l>la pena, poi vien tanto più gagliarda.</l>
</lg>
<lg><l>Avea costor con propria man Giunone</l>
<l>con molto studio e gran cura nodriti,</l>
<l>perché i dì del figliuol d'Anfitrione,</l>
<l>fussero, per la lor forza finiti,</l>
<l>ma invano a la virtù invidia s'oppone,</l>
<l>ch'a Giove i virtuosi son graditi,</l>
<l>e, d'ogni virtù essendo Ercole specchio,</l>
<l>Giunon fatto avea invan questo apparecchio.</l>
</lg>
<lg><l>Morti i malvagi e fatto il mar sicuro,</l>
<l>furono al lor camino i Mini intenti,</l>
<l>e, sendo il ciel sereno e l'aer puro,</l>
<l>de la nave spiegar le vele a i venti</l>
<l>poi ch'a la minor Misia appresso furo,</l>
<l>più che mai sendo al navicare ardenti,</l>
<l>si ruppe il remo a Alcide, onde smontare</l>
<l>bisognò e un altro remo apparecchiare.</l>
</lg>
<lg><l>Vogliono alcuni, che con lui qui scenda</l>
<l>il suo caro Ila e mentre Ercole sfronda</l>
<l>un ramo per lo remo, un'urna prenda</l>
<l>il giovane e si vada a una chiara onda,</l>
<l>e d'esso ivi una ninfa sì s'accenda,</l>
<l>che, come forsennata e furibonda,</l>
<l>per godersi di lui, che sì le piacque,</l>
<l>per mano il pigli e il tragga a sé ne l'acque.</l>
</lg>
<lg><l>Ed Ercol sia sì intento a cercar lui,</l>
<l>che il bel preso camin gli esca di mente,</l>
<l>e non ritorni più a' compagni sui,</l>
<l>tal che senza lui vada l'altra gente,</l>
<l>e perché mai di tal parer non fui,</l>
<l>né credibil mi par ch'uom sì prudente</l>
<l>lasciar devesse così illustre impresa,</l>
<l>benché gran duol gli avesse l'alma accesa.</l>
</lg>
<lg><l>Di quegli i' vo' seguir l'opinione,</l>
<l>che il fanno andar, come aveduto duce,</l>
<l>al vello d'oro in Colchi con Giasone,</l>
<l>e la compagnia là tutta conduce,</l>
<l>e il fatto, con tal ordine dispone</l>
<l>ch'a casa vincitor gli altri conduce,</l>
<l>e non rimane in Misia, ove si lagne,</l>
<l>sì ch'Ila il lito suone e le campagne.</l>
</lg>
<lg><l>Ne l'andar da la Misia al Posideo</l>
<l>si fece il ciel via più che pece nero,</l>
<l>e pioggia tale e grandine caddeo,</l>
<l>che rimase smarrito ogni guerriero</l>
<l>e Borea il mar così turbato feo,</l>
<l>il fe' mandare al ciel l'onde sì altiero,</l>
<l>che il legno, che solcava l'acque salse,</l>
<l>come avesse le penne, in aria salse.</l>
</lg>
<lg><l>E cadde poi sino a le basse arene</l>
<l>tal che toccò del mar l'ultimo fondo,</l>
<l>e da le nubi, di densa acqua piene,</l>
<l>fulgur venian da impaurire il mondo</l>
<l>e nulla vi era di salute spene,</l>
<l>tanto il flutto primier vincea il secondo,</l>
<l>né con forza potea, né con ingegno,</l>
<l>Tifi a sicur camin voltare il legno.</l>
</lg>
<lg><l>Non giovava alternar di poggia, od orza,</l>
<l>né reggere il temon, né calar vele,</l>
<l>con tal furore e con sì estrema forza</l>
<l>spingea il turbato mar l'onda crudele,</l>
<l>ond'al fine lasciare il legno in forza</l>
<l>al vento bisognò crudo e infedele, </l>
<l>ch'a i Bebrici lo spinse, dove amico</l>
<l>avea la stanza, a gli ospiti nemico.</l>
</lg>
<lg><l>Un gigante questi era di statura</l>
<l>sì grande, che parea un sassoso scoglio,</l>
<l>od una torre affissa ad alte mura,</l>
<l>(ch'ad altra cosa comparar nol voglio)</l>
<l>forza avea e crudeltà fuor di misura,</l>
<l>era tutto superbia e tutto orgoglio,</l>
<l>e solo allor godeva l'inumano,</l>
<l>quando in terra spargeva il sangue umano.</l>
</lg>
<lg><l>Qual in Sicilia i fier Ciclopi vanno</l>
<l>a cercar per le piagge e per l'arene</l>
<l>uomini a Polifemo e gliele danno,</l>
<l>perché del sangue lor s'empia le vene,</l>
<l>tal molti ivi ha costui, ch'a forza, o a inganno,</l>
<l>ognun ch'al lito, per reo caso, viene,</l>
<l>conducono al crudele, ei con supplici</l>
<l>a Nettun padre suo fa sacrifici.</l>
</lg>
<lg><l>Il malvagio assasin, poscia che scorse</l>
<l>i Mini giunti al mar sicuro lido,</l>
<l>subito a lor con la sua torma corse,</l>
<l>qual falcone ad augel, ch'esca del nido,</l>
<l>e contra loro in tai parole scorse:</l>
<l> – Di voi ciascuno a la battaglia sfido</l>
<l>e se di me vi ritrovo men forti,</l>
<l>avete ad uno ad un rimaner morti! –</l>
</lg>
<lg><l>E duo paia portar fece di Cesti,</l>
<l>di cui non furo unqua i maggiori addutti</l>
<l>e disse: – La battaglia ho a far con questi,</l>
<l>che n'han le centenaia alfin condutti! –</l>
<l>I forti Mini, a la battaglia presti,</l>
<l>scesero da la nave al lito tutti,</l>
<l>e ognun di lor voleva esser colui,</l>
<l>che prima avesse a debellar costui.</l>
</lg>
<lg><l>Alcide, ch'era a gli Argonauti duce,</l>
<l>per impor modo a la contesa loro,</l>
<l>il suo con gli altri nomi in un riduce</l>
<l>in un urna, onde poscia estratti foro;</l>
<l>fu il primo, che di loro uscì Polluce,</l>
<l>onde ne restò mesto tutto il coro,</l>
<l>veggendo lui prima d'ognuno estratto</l>
<l>che ben sapean, ch'ei compirebbe il fatto.</l>
</lg>
<lg><l>E ben fu ver che fe' cader quell'empio,</l>
<l>come alno cade, da radice inciso,</l>
<l>e a gli altri suoi poteva essere essempio,</l>
<l>poi ch'essendo sì altier, restò conquiso;</l>
<l>ma i miser del re lor visto lo scempio,</l>
<l>volendo far vendetta de l'ucciso,</l>
<l>verso Polluce andaro altieri e crudi,</l>
<l>chi con le mazze e chi co i brandi nudi.</l>
</lg>
<lg><l>Ercole allor, messi i compagni in punto,</l>
<l>al furor di costor tosto si oppose,</l>
<l>Itomenea fu il primo da lui giunto,</l>
<l>e morto a un colpo solo in terra il pose,</l>
<l>e Mimanta, per sangue a lui congiunto,</l>
<l>ucciso fu da Castore e si oppose</l>
<l>Giasone a Orede e gli partì la faccia</l>
<l>ed Areto cader fe' senza braccia.</l>
</lg>
<lg><l>E 'n breve, ognun de gli Argonauti insieme</l>
<l>seguendo del fort'Ercole il costume,</l>
<l>quegli inalza, quegli urta e quelli preme,</l>
<l>onde sen vanno tutti al Leteo fiume,</l>
<l>il sol gito era già a le parti estreme</l>
<l>de la Spagna, per dare ad altri il lume,</l>
<l>onde più inanzi i Mini non passaro,</l>
<l>ma insino al novo dì ivi si posaro.</l>
</lg>
<lg><l>E dal balcon del lucido oriente</l>
<l>mostratasi nel ciel la bella aurora,</l>
<l>le vele a i venti die la nobil gente,</l>
<l>per ir del periglioso Bosfor fora,</l>
<l>e lor successe ciò felicemente,</l>
<l>perché quel giorno giunsero, a grand'ora,</l>
<l>a la foce, onde si entra poscia in Ponto</l>
<l>lasciando il Bosfor dietro a l'Ellesponto.</l>
</lg>
<lg><l>Al lito de la Traccia si fermaro</l>
<l>e scesero ivi a ristorarsi alquanto,</l>
<l>ma non molto oltre i buon guerrieri andaro,</l>
<l>ch'udiro un duro e lagrimoso pianto;</l>
<l>gli orecchi tutti a quella voce alzaro,</l>
<l>e dieronsi ad andar ratti a quel canto,</l>
<l>onde la flebil voce udian venire,</l>
<l>sol per saper che volea questo dire.</l>
</lg>
<lg><l>E vider due tra molte genti armate,</l>
<l>d'assai gentile ed onorato aspetto,</l>
<l>che nudi dietro avean le man legate,</l>
<l>e lor dietro era un uom vile e negletto,</l>
<l>che con verghe lor dava, oltra le date,</l>
<l>percosse crude e pieno di dispetto,</l>
<l>dicea: – Vivi devete esser sepolti,</l>
<l>e a modo tal di questa vita tolti! –</l>
</lg>
<lg><l>E i miseri diceano ad alta voce:</l>
<l> – Com'esser può che Giove mai consenta</l>
<l>che la crudel, ch'a gran torto ci nuoce,</l>
<l>resti del suo desio lieta e contenta,</l>
<l>e, con morte sì acerba e così atroce,</l>
<l>debbia restar la nostra vita spenta?</l>
<l>Giove, se con giusto occhio il tutto miri,</l>
<l>abbi pietà de' nostri aspri martiri.</l>
</lg>
<lg><l>E fa, che sovra lei la pena cada,</l>
<l>ch'apparecchia ella a noi, con sì gran torto,</l>
<l>provi de la giustizia tua la spada,</l>
<l>pria, che sia l'uno e l'altro di noi morto! –</l>
<l>Non restava però la ria masnada</l>
<l>di condurre i dolenti;quando scorto</l>
<l>onde veniva il pianto, udito dianzi,</l>
<l>co' compagni si fece Ercole inanzi.</l>
</lg>
<lg><l>Ed a i giovani andò sì tristi e lassi</l>
<l>e chiese la cagion del lor martire;</l>
<l>essi, con gli occhi lagrimosi e bassi,</l>
<l>disser che dannati erano a morire,</l>
<l>dal re lor padre che 'n arbitrio dassi</l>
<l>d'Idea matrigna loro e a le sue ire,</l>
<l>e ch'egli sol, per compiacerle, avea</l>
<l>lor dannati a sì sozza morte e rea.</l>
</lg>
<lg><l>E ch'era oltra di questo la lor madre,</l>
<l>ch'al re Fineo legitima era moglie,</l>
<l>destinata a prigion noiose ed adre,</l>
<l>per saziar pur d'Idea le crude voglie,</l>
<l>e che né buon marito, né buon padre,</l>
<l>era costui, poi che 'n continue doglie</l>
<l>tenea la moglie e lor mandava a morte,</l>
<l>perché tenesse Idea sola la corte.</l>
</lg>
<lg><l>E detto ciò porgono ad Ercol preghi,</l>
<l>che se pietà può in lui, quel ch'ella deve,</l>
<l>in animo gentil, dar lor non neghi</l>
<l>aita in caso sì crudele e greve;</l>
<l>Ercol non soffre, che molto lui preghi</l>
<l>né l'un, né l'altro, ma veloce e lieve,</l>
<l>va, per levargli da que' duri impacci</l>
<l>e scioglier lor le man, strette da i lacci.</l>
</lg>
<lg><l>Né nave da tempesta travagliata,</l>
<l>vede sì lieta la bramata riva,</l>
<l>né la libertà sua terra assediata,</l>
<l>che non abbia più cibo, ond'ella viva,</l>
<l>né pioggia lungamente desiata</l>
<l>erbetta, che d'umor sia quasi priva,</l>
<l>come allor l'uno e l'altro fratel vide</l>
<l>lieto al soccorso suo venire Alcide.</l>
</lg>
<lg><l>Quel che duce era a la malvagia gente,</l>
<l>ad alta voce fulminando grida:</l>
<l> – Qual pazzia ti conturba sì la mente,</l>
<l>o qual temerità tanto ti affida?</l>
<l>Ché tu voglia slegar sì audacemente,</l>
<l>come, che tutti noi scherna e derida,</l>
<l>questi prigion, che il re n'ha consignati,</l>
<l>perché a la morte sian da noi menati?</l>
</lg>
<lg><l>Levati or da l'impresa, se la vita</l>
<l>cara ti tieni e mentre cerchi dare</l>
<l>a costor duo non meritata aita,</l>
<l>non ti voler la morte procacciare!</l>
<l>Non ti creder ch'io voglia che schernita</l>
<l>sia la mia schiera e ch'io voglia tornare</l>
<l>al mio re, ch'io non abbia fine dato</l>
<l>a quel che di costoro egli ha ordinato! –</l>
</lg>
<lg><l>Ercol allora a questo reo s'accosta,</l>
<l>e con guardo terribile e fier viso,</l>
<l>fa col tronco al ladron degna risposta</l>
<l>e il fa cadere, al primo colpo, ucciso;</l>
<l>morto lui, ciascuno altro si discosta,</l>
<l>che colpi ta' non paion lor da riso,</l>
<l>e senza bassar asta, o nudar brando,</l>
<l>fugge ognun, quanto può più, caminando.</l>
</lg>
<lg><l>Qual, poscia che veduto hanno i polcini</l>
<l>il nibio uno di lor aver squarciato,</l>
<l>temendo ch'a lor anco non declini,</l>
<l>si fuggono qua e là per ogni lato,</l>
<l>tal fece allor lo stuol de' malandrini,</l>
<l>veggendo il capitan loro atterrato:</l>
<l>beati quei che primi a fuggir furo</l>
<l>ed ebber tempo d'irsene in sicuro.</l>
</lg>
<lg><l>Ché grandine non fe' mai de le biade,</l>
<l>quando dal ciel impetuosa scende,</l>
<l>ruina tal, qual fan per quelle strade</l>
<l>i Mini, ovunque alcun di lor si stende,</l>
<l>ch'a noia tale hanno la crudeltade,</l>
<l>e il mal oprar sì loro il core offende,</l>
<l>che si tengon di fare un sacrificio,</l>
<l>a dare a' rei degno di lor supplicio.</l>
</lg>
<lg><l>Andar que' che fuggir prima a Fineo</l>
<l>(che così il re di Tracia era nomato</l>
<l>che per voler saziare un desir reo,</l>
<l>d'Idea, a morte i figliuoli avea dannato)</l>
<l>gli dissero il gran danno, ch'Ercol feo,</l>
<l>ne lo stuolo, che il crudo avea mandato,</l>
<l>a dare ad ambi i suoi figliuoli morte,</l>
<l>spinto da la matrigna a lui consorte.</l>
</lg>
<lg><l>Ciò inteso, andò co' suoi pien di disdegno</l>
<l>là, ove il suo capitan vide giacere</l>
<l>e disse tra sé: – Dunque nel mio regno</l>
<l>deve un uomo stranier tanto potere?</l>
<l>In queste parti più dunque non regno! –</l>
<l>Poi, giunto a i Mini, a la battaglia chere,</l>
<l>chi liberò i prigion con forte mano</l>
<l>e die morte a i soldati e al capitano.</l>
</lg>
<lg><l>Ercole allor: – Son quell'io – disse – il quale</l>
<l>tolti ho i tuoi figli da la morte indigna</l>
<l>e dico che da te fu fatto male,</l>
<l>quando, per compiacere a una maligna,</l>
<l>dannasti i tuoi figliuoli a fine tale,</l>
<l>e serbasti la loro empia matrigna,</l>
<l>che più degn'era d'esser da te spenta,</l>
<l>ché morti i figli tuoi, viver contenta.</l>
</lg>
<lg><l>Allor Fineo stringe la spada e corre</l>
<l>adosso ad Ercol, per gittarlo a terra;</l>
<l>Alcide fermo, qual ben salda torre,</l>
<l>contra il nemico il forte tronco afferra,</l>
<l>e ratto vassi al mortal colpo a opporre,</l>
<l>onde ne nasce una spietata guerra,</l>
<l>che tutti quei di Tracia a i Mini andaro,</l>
<l>e l'arme contra lor fieri abbassaro.</l>
</lg>
<lg><l>Fer, come fan naturalmente i Traci,</l>
<l>che spinti dal furor solo e da l'ira</l>
<l>nemici de gli accordi e de le paci,</l>
<l>vanno a lo sdegno, u' l'impeto gli tira,</l>
<l>poco ingegnosi, ma superbi e audaci,</l>
<l>con forte man movon la spada d'ira,</l>
<l>ma se con ingegno un, con ardimento,</l>
<l>loro si oppon, può contrastar con cento.</l>
</lg>
<lg><l>I Mini, benché in numer fusser meno</l>
<l>de i Traci, avevan nondimeno il core</l>
<l>di tal virtù, di tal prudenza pieno,</l>
<l>che 'n senno gli avanzavano, e 'n valore,</l>
<l>e speravano far rosso il terreno</l>
<l>del sangue loro in poco spazio d'ore,</l>
<l>onde tutti fermatisi e fatto alto,</l>
<l>sostenner fortemente il loro assalto.</l>
</lg>
<lg><l>Perche 'n un loco s'erano ridutti,</l>
<l>u' potean pochi contrastar con molti</l>
<l>e però, ancor che gli assalisser tutti,</l>
<l>que' Traci, che ver loro erano volti,</l>
<l>molti ne furo a rio fine condutti,</l>
<l>e molti ebber feriti i petti e i volti,</l>
<l>e fu Giason e ognun di lor sì accorto,</l>
<l>che d'essi alcun non fu ferito, o morto.</l>
</lg>
<lg><l>Ercole tosto fin die a la battaglia</l>
<l>che prese con Fineo, perché il divise</l>
<l>col suo tronco tra l'anche e l'anguinaglia</l>
<l>ed in duo pezzi morto a terra il mise;</l>
<l>poscia, per aiutar quei di Tessaglia,</l>
<l>dal busto il capo al re crudele recise,</l>
<l>e il mostrò a quei di Traccia; essi, ciò visto,</l>
<l>tutti restar con cor dolente e tristo.</l>
</lg>
<lg><l>Qual ne la selva suol cornuto armento</l>
<l>starsi stordito e non ardir d'alzare</l>
<l>la testa, se quel toro vede spento</l>
<l>da fier leone, che il solea guidare,</l>
<l>tal color, quasi senza sentimento,</l>
<l>visto il teschio del re, si vider stare,</l>
<l>ond'Ercol disse loro: – Or vano parme,</l>
<l>che per Fineo vogliate più usar l'arme.</l>
</lg>
<lg><l>Poi ch'egli giace e che il suo mal consiglio</l>
<l>avuto quel fin ha, ch'aver devea,</l>
<l>avendo a morte l'uno e l'altro figlio</l>
<l>dato il crudel, per sodisfare a Idea;</l>
<l>però, con vera fede, i' vi consiglio,</l>
<l>che discacciate la matrigna rea</l>
<l>e vi pigliate questi figli egregi,</l>
<l>di commune voler, per vostri regi! –</l>
</lg>
<lg><l>E lor mostrò, ciò detto, i giovanetti,</l>
<l>ch'erano degni d'ogni grande impero,</l>
<l>aggiunsero essi ancor cortesi detti</l>
<l>a quei d'Alcide e disser tanto e fero,</l>
<l>che mitigaro gli adirati petti,</l>
<l>sì che l'impero lor di Traccia diero,</l>
<l>e Idea scacciaro e da la prigione atra</l>
<l>trassero la benigna Cleopatra.</l>
</lg>
<lg><l>Ch'era madre a que' due figli gentili</l>
<l>e più che fusse mai reina mite,</l>
<l>la madre rese ed ambi i figli umili</l>
<l>al lor liberator grazie infinite;</l>
<l>indi poi si partiro i cori arditi</l>
<l>per andare a le parti statuite</l>
<l>e volsero Argo a le Cianee pietre,</l>
<l>ond'ebber molti già morti aspre e tetre.</l>
</lg>
<lg><l>Sapete che sassose isole in mare</l>
<l>furono queste ch'ora eran vicine,</l>
<l>ora lontane si vedeano andare</l>
<l>e far strada a le navi pellegrine,</l>
<l>poi sì tosto veniansi ad incontrare</l>
<l>che giungean quelle navi a tristo fine,</l>
<l>ch'eran, per sorte rea, tra lor condutte,</l>
<l>ché rotte rimaneano ivi e distrutte.</l>
</lg>
<lg><l>Là giunti i Mini sentono il rumore,</l>
<l>che fan le mobili isole ne l'onde</l>
<l>e che si movon con sì gran furore</l>
<l>che fan, che il mar tutto quel lito inonde;</l>
<l>Ercole, in cui non pote mai timore,</l>
<l>conforta Tifi e Tifi non risponde,</l>
<l>ma pensoso tra sé sta, come passi,</l>
<l>il grave incontro di que' duri sassi.</l>
</lg>
<lg><l>Ed ecco, mentre questo pensier l'ange,</l>
<l>vede l'isole unirsi e l'onde alzarsi,</l>
<l>con quel rumore ch'una nube frange</l>
<l>l'altra se per lo ciel vanno a incontrarsi,</l>
<l>e sì tosto ch'un sasso l'altro tange,</l>
<l>gir si veggono al ciel baleni sparsi,</l>
<l>non altramente che se Giove tuoni,</l>
<l>ed i rei di terrore empia ed i buoni.</l>
</lg>
<lg><l>Attende il buon nocchier che si dislunghi</l>
<l>l'uno da l'altro sasso e spinge poscia</l>
<l>il legno e i Mini, con lor remi lunghi</l>
<l>s'affrettan per uscir di tanta angoscia;</l>
<l>la dea Minerva, perché più s'allunghi</l>
<l>l'un sasso e l'altro, tien l'asta a la coscia,</l>
<l>e spinge or questo ed or quel sasso duro</l>
<l>tal che n'ha camin Tifi ampio e sicuro.</l>
</lg>
<lg><l>La nave il periglioso loco varca,</l>
<l>tal Pallade le dà con l'asta aita</l>
<l>perch'ebbe sempre in protezion la barca,</l>
<l>dal dì che di Tessaglia fe' partita;</l>
<l>dunque la gente, di tal tema scarca,</l>
<l>passò Reba e Malena ch'infinita</l>
<l>acqua conduce, mentre al mar discende</l>
<l>e largo il suo tributo a Nettun rende.</l>
</lg>
<lg><l>Andaro in Paflagonia a i Mariandini,</l>
<l>ove furo dal buon Lico raccolti,</l>
<l>con viso lieto, poiché i malandrini</l>
<l>de i Bebrici di vita aveano tolti,</l>
<l>e assicurati tutti que' confini,</l>
<l>ove danni co' suoi Lico avea molti,</l>
<l>qui uscì di vita il coraggioso Idmone,</l>
<l>con gran dolor d'Alcide e di Giasone.</l>
</lg>
<lg><l>E Tifi, qui sciolto dal velo frale,</l>
<l>poggiando al cielo andò a la par sua stella,</l>
<l>Tifi, cui non fu pari uomo mortale,</l>
<l>per regger nave in calma, od in procella,</l>
<l>duol non cred'io ch'avesse a questo uguale</l>
<l>Ercole il forte e seco insieme quella</l>
<l>nobile compagnia che s'era data</l>
<l>al suo governo e a lui solo affidata.</l>
</lg>
<lg><l>Qual i figliuoli intorno al morto padre</l>
<l>si veggon mesti e con dolenti grida</l>
<l>accompagnar la dolorosa madre,</l>
<l>che l'aria di lamenti empie e di strida,</l>
<l>dicendo: "Il ciel crudel, le Parche ladre,</l>
<l>poiché lor tolta han la lor cara guida!"</l>
<l>Tal furo i Mini intorno a Tifi visti,</l>
<l>starsi, quanto patia il lor grado, tristi.</l>
</lg>
<lg><l>Ad Angea poscia fu data la cura</l>
<l>del nobil legno ed egli in guisa il resse,</l>
<l>che i Mini fur sicur da ogni paura,</l>
<l>né si pentir ch'egli il governo avesse,</l>
<l>scacciata aveva già la notte oscura</l>
<l>la chiara aurora, prima ch'Angea desse</l>
<l>le vele a i venti, ma sì tosto come</l>
<l>sparse il sol per lo ciel l'aurate chiome.</l>
</lg>
<lg><l>Zefiro avendo al suo camin secondo,</l>
<l>entrò nel mar passando Galicoro,</l>
<l>fiume che se ne viene al mar profondo,</l>
<l>u' fatti a Bacco sacrifici foro,</l>
<l>giro indi a gli Eritin con cor giocondo</l>
<l>vento a crobialo, a Cromma ed a Citoro,</l>
<l>poscia a Carambo, a Egialo, a l'Ali, a l'Iri,</l>
<l>che scende al mar con turbulenti giri.</l>
</lg>
<lg><l>Vide scender schiumoso il Termodonte</l>
<l>Ercol nel mare e gli sovenne avere</l>
<l>fatto abbassare ivi l'altiera fronte,</l>
<l>col suo valore, a l'amazonee schiere,</l>
<l>sì che lor non giovar le mani pronte,</l>
<l>né l'esser più di tutte l'altre fiere</l>
<l>si dolse ben, che il valoroso e franco</l>
<l>Teseo con lui non fusse a quest'opra anco.</l>
</lg>
<lg><l>Intanto il dì fuggì, venne la notte,</l>
<l>che menò in giro il suo stellato carro,</l>
<l>e navicando giunsero a le grotte,</l>
<l>onde traggono i Calibi l'acciarro;</l>
<l>ivi sentiro le pesanti botte</l>
<l>che ciascun di color forte e bizzarro</l>
<l>davan su duri incudi, mentre a Marte,</l>
<l>lance e spade facean con la loro arte.</l>
</lg>
<lg><l>Tal ne la Carfignana, ove il dragone</l>
<l>scorre ed il dolo, s'odono gli incudi</l>
<l>a ogni tempo sonare, a ogni stagione,</l>
<l>de' colpi de' martelli asperi e crudi,</l>
<l>poiché il ferro tolt'han fuor del carbone</l>
<l>i fabri forti, affumicati e nudi,</l>
<l>mentre fanno arme nove al signor mio,</l>
<l>come i Ciclopi, i fulmini al gran Dio.</l>
</lg>
<lg><l>Lasciaro il lito del Geniteo Giove</l>
<l>e se ne vener ratti al Tibareno,</l>
<l>ove son genti di maniere nove,</l>
<l>che si mettono i nati figli al seno,</l>
<l>poiché le donne han partorito ed ove</l>
<l>noi le donne curian, né più né meno</l>
<l>nel letto quegli effeminati stansi,</l>
<l>e qual fusser di parto, curar fansi.</l>
</lg>
<lg><l>Indi poco lontana un'isoletta</l>
<l>era di Mosineci, a cui sospinti</l>
<l>furo i figli di Frisso, che 'n gran fretta</l>
<l>Colchi fuggir, per non restare estinti,</l>
<l>poiché Frisso lor padre con l'accetta</l>
<l>da Eta fu occiso, onde dal timor vinti</l>
<l>per gire in Grecia, s'eran messi in via,</l>
<l>ma là gli spinse la tempesta ria.</l>
</lg>
<lg><l>Costor, vista Argo, con le greche insegne,</l>
<l>veggon che il cielo al lor disegno arride</l>
<l>vanno ad Ercole e il pregan, che non sdegne</l>
<l>torgli fuor del timor che gli conquide;</l>
<l>Ercol gli accoglie ed essi l'opre indegne</l>
<l>gli narran del loro avo e come ancide</l>
<l>gli uomini il traditore e si offron d'ire</l>
<l>con loro, a fare il re crudel morire.</l>
</lg>
<lg><l>Tolti costoro, a l'isola passaro</l>
<l>a la qual nome già diede Filira,</l>
<l>passar molti altri lochi ed arrivaro</l>
<l>ove il Fasi a l'Eusin l'onde sue gira,</l>
<l>dal Caucaso indi udiro un pianto amaro,</l>
<l>con voce piena di disdegno e d'ira,</l>
<l>che dicea: – Oimé perché, oimé, per giovare</l>
<l>in eterno martir mi convien stare! –</l>
</lg>
<lg><l>A quella voce il valoroso Alcide</l>
<l>con le saette e l'arco uscì di nave,</l>
<l>e legato su il monte a un sasso vide</l>
<l>Prometeo, che patia pena aspra e grave,</l>
<l>cu' un'aquila feroce il cor divide</l>
<l>e notte e giorno, fin ch'egli cor ave,</l>
<l>e roso ch'egli ha il core, il cor rinasce</l>
<l>e d'esso il fiero augello anco ne pasce.</l>
</lg>
<lg><l>La cagion del tormento Ercol gli chiede</l>
<l>ed egli dice, lagrimando: – Io fui</l>
<l>quel misero, infelice uomo, che diede</l>
<l>la divina alma a tutti quanti vui</l>
<l>ed ove io n'attendeva tal mercede,</l>
<l>qual data fusse unqua a buon'opra altrui,</l>
<l>fui da Mercurio qui miser legato,</l>
<l>e a la pena che vedi, condenato.</l>
</lg>
<lg><l>Però ti prego ben, se ponno i preghi</l>
<l>quel che deono potere in caso tale</l>
<l>che o da queste catene aspre mi sleghi,</l>
<l>o scioglia l'alma mia dal suo mortale,</l>
<l>o vero, ch'a dar morte ora ti pieghi</l>
<l>a questo insaziabile animale,</l>
<l>che il misero mio cor dì e notte rode, </l>
<l>e de l'acerba mia pena si gode! –</l>
</lg>
<lg><l>Ercole allor, da la gran pietà vinto,</l>
<l>con le saette uccise il fiero augello,</l>
<l>che rodea il core a l'uom, ch'ivi era avinto,</l>
<l>con strano e miserabile flagello;</l>
<l>or poiché fu il crudele augello estinto,</l>
<l>senza adoprar tenaglia, né martello,</l>
<l>le catene con man dal sasso tolse</l>
<l>e il buon Prometeo da la pena sciolse.</l>
</lg>
<lg><l>Il qual gli disse, sciolto da quel lutto:</l>
<l> – Ché formò l'uom nel cominciar del mondo,</l>
<l>e che per farlo a Dio simile in tutto,</l>
<l>al ciel rapito fu, di tondo, in tondo,</l>
<l>da Pallade e poi ch'egli fu condutto</l>
<l>a contemplar quel loco alto e giocondo,</l>
<l>vide che fatto avea a far l'uomo poco,</l>
<l>se nol fea vivo, col celeste foco.</l>
</lg>
<lg><l>E, che celatamente una scintilla</l>
<l>di quel foco immortale ardito prese</l>
<l>e sceso a terra, con quella favilla</l>
<l>ne l'uom lo spirto de la vita accese,</l>
<l>de la vita alma, in cui raggia e sfavilla</l>
<l>di divino splendor luce palese</l>
<l>e questa la cagion fu, che l'uom tenne</l>
<l>la faccia al ciel, poiché indi il vero uom venne.</l>
</lg>
<lg><l>E s'Epimeteo, suo sciocco fratello,</l>
<l>lasciava chiuso il vaso di Pandora,</l>
<l>l'uomo sì lunge era da caso fello,</l>
<l>ch'avuta non avria infelice un'ora,</l>
<l>ma che semplicemente il miserello</l>
<l>l'aperse e incontinente usciro fora</l>
<l>i mali, ch'ove prima eran contenti</l>
<l>gli uomini, esser gli fer tristi e dolenti.</l>
</lg>
<lg><l>Soggiunse poi, che per lo buono officio</l>
<l>col quale in poco tempo egli l'avea</l>
<l>liberato dal grave aspro supplicio,</l>
<l>che per aver giovato sostenea,</l>
<l>mostrarsi grato del gran beneficio,</l>
<l>con lo insegnargli un ordine, volea,</l>
<l>il qual servando, invano avria per lui</l>
<l>seminato Pandora il mal tra nui.</l>
</lg>
<lg><l>Tu – disse – invitto a le terrene lutte</l>
<l>sempre serai, se fuggi il van diletto,</l>
<l>da cui quelle virtù sono distrutte,</l>
<l>ch'armato altrui contra ogni male il petto,</l>
<l>ciò facendo da te fian vinte tutte</l>
<l>le aversità terrene e con effetto</l>
<l>non pur non temerai danno mortale,</l>
<l>ma a gli spirti serai celesti uguale.</l>
</lg>
<lg><l>Rengraziò Ercol Prometeo e gli rispose</l>
<l>che tutta aveva a ciò volta la mente</l>
<l>e a fuggir sempre il vizio si dispose,</l>
<l>il vizio, che 'n preda ha la sciocca gente,</l>
<l>ma, poi ch'egli anco questo gli propose,</l>
<l>egli fia a la virtù sempre più ardente,</l>
<l>sicuro che per lei fia al mondo invitto,</l>
<l>né onta giamai gli nocerà, o despitto.</l>
</lg>
<lg><l>Poi scese a quei che 'n nave eran rimasi</l>
<l>e l'onde fer schiumar tutte co' remi,</l>
<l>né molto andaro a dentro al fiume Fasi,</l>
<l>che vider Colchi su que' luochi estremi,</l>
<l>da lui furo i compagni persuasi</l>
<l>di non s'esporre a casi aspri e supremi</l>
<l>se non si univan prima a consigliare</l>
<l>quel ch'a vittoria aver deveano fare.</l>
</lg>
<lg><l>Aveva già la notte il ciel coperto</l>
<l>col suo stellato manto, onde ciascuno</l>
<l>prendea il riposo che gli aveva offerto</l>
<l>il sonno, involto nel suo mantel bruno,</l>
<l>quando i Mini, che Colchi avean scoperto,</l>
<l>si accolser tutti a consigliare in uno,</l>
<l>ma furon nel parer tra lor sì vari</l>
<l>che tutti si trovar quasi contrari.</l>
</lg>
<lg><l>Chi volea con insidie assalir Eta</l>
<l>e torgli il regno e lui condurre a morte,</l>
<l>chi dicea con insidie vincer vieta</l>
<l>la virtù un uomo coraggioso e forte,</l>
<l>altri dicea: – Poscia che buon pianeta</l>
<l>condutti ci ha da Grecia a questa corte,</l>
<l>non debbiamo fuggire or cosa alcuna</l>
<l>ch'a vincer si offra il cielo, o la fortuna.</l>
</lg>
<lg><l>Vincasi o con ingegno, o con valore,</l>
<l>o con arte, o con qual modo si voglia,</l>
<l>sempre degno di loda è il vincitore</l>
<l>e altiero va de la nemica spoglia,</l>
<l>però mi par gran fallo e grave errore</l>
<l>che l'uomo quella occasion non toglia,</l>
<l>ch'a suo favor gli si offre e lento lassi</l>
<l>che quel che s'offre a poter vincer, passi! –</l>
</lg>
<lg><l>Tra sì varie sentenze e sì diformi,</l>
<l>Argo che di Frisso era maggior figlio,</l>
<l>disse: – Signori s'è lecito pormi</l>
<l>tra sì onorato e nobile conciglio,</l>
<l>non per voler dal parer vostro tormi,</l>
<l>ma perché ci appigliamo a buon consiglio,</l>
<l>vi dirò (se vi par) quel che mi occorre</l>
<l>perch'Eta moia e il vello possiam torre.</l>
</lg>
<lg><l>Ché essendo io nato in queste estreme parti,</l>
<l>ove questo crudele ave l'impero,</l>
<l>né gli inganni mi son novi, né l'arti</l>
<l>ch'egli usa, in far cadere ogni guerriero! –</l>
<l>Ercol gli disse: – Narra quel che parti</l>
<l>ch'a farci vincitor faccia mestiero! –</l>
<l>Diman dirò quel che determinaro,</l>
<l>se di udirmi, signor, vi serà caro.</l></lg></div1>

<div1><head>XXII</head>

<lg><l>Molti vi son, signor, ch'a la fortuna</l>
<l>donano il fine de i successi umani,</l>
<l>altri non voglion che ragione alcuna</l>
<l>abbia tra noi, ma tengon color vani,</l>
<l>che pensan che ciò ch'è sotto la luna,</l>
<l>abbia e tenga costei ne le sue mani,</l>
<l>ma vogliono che ciò che l'uom disegna</l>
<l>dalla necessità del destin vegna.</l>
</lg>
<lg><l>Altri d'opinion son che il consiglio</l>
<l>uman sia quel che ne governi e regga</l>
<l>ed al parer di questi or io m'appiglio,</l>
<l>perché mi par che quel ch'è ver si elegga</l>
<l>e sovente, tra me, mi maraviglio</l>
<l>che si trovi uom sì sciocco che non vegga,</l>
<l>che ciò che tra noi è se n'andria al fondo,</l>
<l>se il consigliar non conservasse il mondo.</l>
</lg>
<lg><l>Né di premio seria la virtù degna,</l>
<l>se per necessità l'uomo l'avesse</l>
<l>e serebbe al mal far la pena indegna,</l>
<l>se il reo per suo destino il mal facesse;</l>
<l>dunque vera ragion chiaro ne insegna,</l>
<l>che chi il male, a sua voglia, o il bene elesse,</l>
<l>meritò biasmo, o loda e che ne' gravi</l>
<l>casi può il tutto il consigliar de i savi.</l>
</lg>
<lg><l>E come, signor mio, nel padre vostro</l>
<l>ciò fu palese, ne' passati tempi,</l>
<l>così da voi se n'hanno al tempo nostro</l>
<l>e manifesti e singolari essempi,</l>
<l>ch'ora che il suo furor Marte n'ha mostro</l>
<l>e fa di molti popoli aspri scempi,</l>
<l>voi, col consiglio, fate da ogni duro</l>
<l>caso lo stato vostro esser sicuro.</l>
</lg>
<lg><l>E però Alcide, il qual tanta prudenza</l>
<l>ebbe, quanta gli diede il ciel valore,</l>
<l>non volse andare a l'alta impresa senza</l>
<l>consiglio, ancor ch'avesse invitto core,</l>
<l>però ch'ebbe, e a ragion, ferma credenza</l>
<l>che senza ciò non n'averebbe onore</l>
<l>e però ad Argo che dicesse impose</l>
<l>quel ch'io vi dissi ch'ieri egli propose.</l>
</lg>
<lg><l>Ond'Argo cominciò: – Veggo l'ardire</l>
<l>vostro, signori, e qual virtù sia in voi</l>
<l>e (se mi lece la verità dire)</l>
<l>non potrebbe Eta, co' soldati suoi,</l>
<l>il valor vostro, a lungo andar, soffrire</l>
<l>che vinto rimarria; ma vinto poi</l>
<l>che fusse, nulla fatto si serebbe,</l>
<l>che per ciò il vello d'or non si averebbe.</l>
</lg>
<lg><l>Però ch'io stimo, che sappiate, come</l>
<l>sono da vincer due incantati tori,</l>
<l>le cui forze non possono esser dome</l>
<l>da gran valor di bene arditi cori,</l>
<l>né pur sovra sé aver dee queste some</l>
<l>chi ottener vuol del vello i gran tesori,</l>
<l>ma arare un campo e seminarvi denti</l>
<l>d'un drago, ond'escon poscia armate genti.</l>
</lg>
<lg><l>Ché son giganti e vanno ad assalire</l>
<l>l'agricoltor, con fiero assalto e strano,</l>
<l>ed in picciolo tempo, il fan morire,</l>
<l>né gli giova gran cor, né forte mano,</l>
<l>ma se volesse pur sì favorire</l>
<l>la sorte il cavalier che l'inumano</l>
<l>stuolo uccidesse, il che impossibil parme,</l>
<l>per torre il vello invan moveria l'arme.</l>
</lg>
<lg><l>Perché il vello custode un serpente ave,</l>
<l>di cui il maggior non vide occhio mortale,</l>
<l>che move assalto impetuoso e grave,</l>
<l>a ognuno, a cui di avere il vello cale,</l>
<l>né furor d'arme, né altrui forza pave</l>
<l>ché quanto uomo ha valor, non più qui vale</l>
<l>che vaglia l'onda contra il duro scoglio,</l>
<l>tant'ardir per incanto ave ed orgoglio.</l>
</lg>
<lg><l>Sol una via v'è che si possa avere</l>
<l>quel che bramate e non ve n'è altra alcuna</l>
<l>e questa è di cercar di persuadere</l>
<l>a Medea, che notizia ha di ciascuna</l>
<l>arte d'incanto ed ave in suo potere</l>
<l>di torre, a voglia sua, dal ciel la luna,</l>
<l>che si disponga di donarci aita,</l>
<l>finché la pelle d'oro abbiam rapita.</l>
</lg>
<lg><l>Costei gli incanti sa con cui quel foco</l>
<l>gittano i tori e come indur si ponno</l>
<l>a fargli arare il destinato loco,</l>
<l>e far di quegli armati il guerrier donno,</l>
<l>e come indur si possa in tempo poco,</l>
<l>nel vigilante serpe un grave sonno</l>
<l>e può mostrarci in somma tutto quello</l>
<l>che mestier fia a rapir l'aurato vello.</l>
</lg>
<lg><l>Figlia d'Eta è costei, suora a mia madre</l>
<l>e di natura è a compiacerla intenta</l>
<l>e non è molto affezionata al padre,</l>
<l>onde, s'occasion le si appresenta,</l>
<l>creder io vo' che quante ella ave squadre</l>
<l>d'incanti, a nostro ben sia usar contenta,</l>
<l>e se ciò ne vien fatto, il vello avremo,</l>
<l>senone, indarno fia ciò che faremo.</l>
</lg>
<lg><l>E averria a noi quel ch'è avenuto a molti,</l>
<l>che cosa tale ad espedire han presa,</l>
<l>perché non così tosto si son volti</l>
<l>a così dura e perigliosa impresa,</l>
<l>che si son tutti ritrovati involti,</l>
<l>miseramente, ne la fiamma accesa</l>
<l>e non pur son rimasi ivi defunti,</l>
<l>ma come molle cera arsi e consunti.</l>
</lg>
<lg><l>Però se parvi, ora che il cielo è oscuro</l>
<l>a mia madre n'andrò tacitamente</l>
<l>che sì sta fuor di Colchi, in dolor duro,</l>
<l>per veder contra noi l'avo sì ardente,</l>
<l>e se Medea trovo ivi, io v'assicuro</l>
<l>ch'io fia sì accorto in questo e diligente,</l>
<l>che le farò nel cor nascer desire</l>
<l>di meco voler qui al fiume venire.</l>
</lg>
<lg><l>E certo i' son che se poscia da voi</l>
<l>fatto le fia conveniente onore</l>
<l>e caldi preghi le fian porti poi,</l>
<l>in tutto piegherà ad aitarvi il core;</l>
<l>noi useremo in ciò gli incanti suoi</l>
<l>e poscia con la forza e col valore</l>
<l>il resto compirassi! – Argo qui tacque;</l>
<l>ad Ercole il parer suo e a gli altri piacque.</l>
</lg>
<lg><l>Perch'Ercol disse: – E una sciocchezza espressa</l>
<l>ch'a immortal forza uom contraporsi tenti,</l>
<l>perché la sua virtù rimane oppressa</l>
<l>e tutti vanno i suoi disegni in venti,</l>
<l>e però avendo per incanti messa</l>
<l>Eta l'impresa, per gli incantamenti</l>
<l>bisogna entrarvi e s'altro averrà forse,</l>
<l>si cercherà di briga anco di torse.</l>
</lg>
<lg><l>Volsero adunque che con Argo andasse</l>
<l>il buon Giason, per dimostrarsi astretto</l>
<l>di parentado ad Argo e seco usasse</l>
<l>l'ingegno, perch'avesse il desio effetto,</l>
<l>ché loro a gir da Grecia a Colchi trasse;</l>
<l>Giason, poscia ch'a ciò si vide eletto,</l>
<l>si pose volentier con Argo in via</l>
<l>e a Medea se n'andaro in compagnia.</l>
</lg>
<lg><l>Giunon, tra tanto, andò a trovar Cupido,</l>
<l>ch'a dadi era a giocar con Ganimede,</l>
<l>che gli era per lo ciel, compagno fido;</l>
<l>amor, sì tosto che Giunone vede,</l>
<l>la inchina ed ella: – Figlio i' mi confido</l>
<l>(poiché non manchi a chi soccorso chiede)</l>
<l>ch'a sodisfarmi tu debba esser presto</l>
<l>in quello ch'or da me ti sarà chiesto! –</l>
</lg>
<lg><l>E qui gli disse ch'avea ad infiammare,</l>
<l>per amor suo, Medea si di Giasone,</l>
<l>che si desse ella lui solo ad amare,</l>
<l>come donna, che il core ad altrui done;</l>
<l>Cupido allor disse, di voler fare</l>
<l>ciò che chiesto gli avea la dea Giunone</l>
<l>e dal ciel scese con l'aurate penne</l>
<l>e là ove era Medea volando venne.</l>
</lg>
<lg><l>Nel camino a Giasone intanto accrebbe</l>
<l>la bellezza Giunon, che parea un Dio,</l>
<l>e poi ch'a voglia sua abbellito l'ebbe,</l>
<l>attese che venisse il suo desio;</l>
<l>mirandol, maraviglia in Argo crebbe,</l>
<l>scorgendol tale e disse: – Ben veggo io</l>
<l>che il ciel vol favorir tanto costui</l>
<l>che s'inamorerà Medea di lui! –</l>
</lg>
<lg><l>Arrivaro ambi a la stanza reale,</l>
<l>ove Calciope fuor di Colchi era,</l>
<l>pressa da duol poco men che mortale,</l>
<l>perché i figliuoli più veder non spera;</l>
<l>Medea.ch'avea pietà del suo gran male,</l>
<l>per far più mite la sua doglia fiera,</l>
<l>era con lei quando giunser costoro,</l>
<l>ch'eran venuti a torre il vello d'oro.</l>
</lg>
<lg><l>Visto Calciope, Argo:Qual destino,</l>
<l> – disse – ti mena a rivedermi ancora?</l>
<l>Rispose: – Tolto mi ha dal mio camino</l>
<l>questi e i compagni suoi, che son di fora,</l>
<l>e son venuto per voler divino,</l>
<l>a liberar me e voi d'affanno a un'ora,</l>
<l>pur che Medea, con voi voglia aiutarne,</l>
<l>e il soccorso, ch'a lei chiederò, darne!</l>
</lg>
<lg><l>Questi, ch'è meco, del sangue di Frisso</l>
<l>sceso è:e venuto è qui per voler torre</l>
<l>il vello d'oro, ch'al gran tempio è affisso,</l>
<l>e servato ivi come in forte torre,</l>
<l>ed in guisa a ciò fare ha il pensier fisso</l>
<l>che se Medea, per sua bontà il soccorre,</l>
<l>esser non può ch'egli non l'abbia e voi</l>
<l>non siate con Medea salva e con noi.</l>
</lg>
<lg><l>Però voi madre prego, e voi Medea,</l>
<l>che non men che la madre onoro e pregio,</l>
<l>che se bontà può in voi quel che solea,</l>
<l>vi piaccia favorir quest'uomo egregio</l>
<l>e trar voi fuor da questa parte rea,</l>
<l>ch'ogni virtù mai sempre ebbe in dispregio,</l>
<l>e venir nosco ambe ne la Tessaglia,</l>
<l>paese cui nullo paese agguaglia! –</l>
</lg>
<lg><l>E questo detto fe' che riverenza</l>
<l>Giason fe' a Calciope e a la sorella,</l>
<l>la qual mirando l'alta sua presenza,</l>
<l>la nobil faccia e la persona bella,</l>
<l>gli fece benignissima accoglienza,</l>
<l>e cortese mostroglisi in favella,</l>
<l>amor intanto su l'arco la cocca</l>
<l>pon de lo strale ed in Medea lo scocca.</l>
</lg>
<lg><l>Il qual per gli occhi se ne passò al core</l>
<l>di Medea e fegli immedicabil piaga,</l>
<l>ella, sorpresa da l'immenso ardore</l>
<l>di rimirar Giason si fe' più vaga</l>
<l>e beendo con gli occhi il gran splendore,</l>
<l>che n'esce di mirarlo sol s'appaga;</l>
<l>Giason, che vede come ella s'infiamma</l>
<l>dà più che può alimento a la gran fiamma.</l>
</lg>
<lg><l>Qual si vede talor foco sepolto,</l>
<l>per lieve fiato, in un momento acceso,</l>
<l>lo splendor sparger che dianzi era occolto,</l>
<l>poiché valor da lo spirare ha preso,</l>
<l>tal a Medea si dimostrò nel volto</l>
<l>la fiamma, ond'ella aveva il core acceso,</l>
<l>a i guardi di Giason, però che 'n poco</l>
<l>tempo le guancie sue venner di foco.</l>
</lg>
<lg><l>E qual parve Narcisso a la bell'Eco</l>
<l>bello tra quanti furo in terra belli,</l>
<l>tal parve a la figliuola d'Eta il greco,</l>
<l>da le piante de i pié sino a i capelli,</l>
<l>gli occhi, le guancie contemplava seco</l>
<l>l'alta presenza e i movimenti snelli</l>
<l>e le parea che non fusse uom mortale</l>
<l>ma a gli spirti celesti in vista uguale.</l>
</lg>
<lg><l>Allor disse Giason: – S'a la beltade</l>
<l>reina che sì larga il ciel vi diede,</l>
<l>accompagnata avete la pietade,</l>
<l>che lo stato real vostro richiede,</l>
<l>io non vo' dubitar che non abbiate</l>
<l>di me, che vostro son, qualche mercede,</l>
<l>e non vi disponiate a darmi aita</l>
<l>finché l'impresa mia serà finita.</l>
</lg>
<lg><l>Venuto i' sono ne le parti vostre,</l>
<l>per ricovrare il ricco aurato vello</l>
<l>che Frisso, ch'un fu de le genti nostre,</l>
<l>lasciò qui in Colchi, mentre il miserello</l>
<l>la matrigna fuggì (che gli fur mostre</l>
<l>l'insidie che apprestate avea e il flagello</l>
<l>la crudel contra lui) e l'aurea pelle</l>
<l>sacrò, qui giunto, al gran re de le stelle.</l>
</lg>
<lg><l>Ed io qui vengo per voler divino</l>
<l>e per commission di un maggior mio</l>
<l>che mi ha fatto solcare il grande Eusino,</l>
<l>lasciando il mio paese almo natio,</l>
<l>e ancor ch'avuto abbia in tutto il camino</l>
<l>Nettun propizio e ogni celeste Dio</l>
<l>e potessi avergli anco ne l'impresa,</l>
<l>vo' sol ch'a voi di ciò sia grazia resa.</l>
</lg>
<lg><l>Da voi reina e da null'altro voglio</l>
<l>conoscer, non dirò questa vittoria,</l>
<l>né del montone aurato il ricco spoglio,</l>
<l>né quella ch'indi può venirmi gloria,</l>
<l>ma la vita medesma, s'io mi toglio</l>
<l>da pericol per voi e la memoria</l>
<l>di questa vostra nobil cortesia</l>
<l>fin mai ch'io viverò, perpetua fia.</l>
</lg>
<lg><l>E da quanto i' mi son sempre esporrommi</l>
<l>a tutto quel che mi comanderete,</l>
<l>e tanto caro sol sempre terrommi,</l>
<l>quanto voi caro il mio servire avrete,</l>
<l>tutto in vostro poter reina dommi,</l>
<l>da voi pende il travaglio e la quiete</l>
<l>mia e la mia vita e la mia morte insieme,</l>
<l>che 'n voi sola ho rimessa ogni mia speme.</l>
</lg>
<lg><l>Però prego, reina, per quel sole</l>
<l>che illustra il mondo con le fiamme accese,</l>
<l>dal qual la vostra gloriosa prole,</l>
<l>(come da suo principio) tutta scese</l>
<l>e per gli santi dei, ch'onora e cole</l>
<l>tutta la gente di questo paese,</l>
<l>per la bellezza vostra e per voi stessa,</l>
<l>ne le cui man la vita mia ho rimessa.</l>
</lg>
<lg><l>Ché se devoto cor, se desio onesto,</l>
<l>se un domandar merce demesso e umile,</l>
<l>in caso miserabile e funesto,</l>
<l>puote aita impetrar da cor gentile,</l>
<l>vi piaccia dar degno soccorso a questo</l>
<l>uomo c'ha senza voi se stesso a vile,</l>
<l>e ch'a voi sola, tra tutte l'elette</l>
<l>donne, come umil servo si sommette! –</l>
</lg>
<lg><l>Mentre dicea Giason questo, teneva</l>
<l>a lui gli occhi nel viso la donzella</l>
<l>e di vivace fiamma tutta ardeva,</l>
<l>qual di notte arder suol viva facella,</l>
<l>nel pericol veder Giason le aggreva</l>
<l>a non l'aitar l'onor suo la rapella,</l>
<l>non volendo esser traditrice al padre,</l>
<l>a la patria, al fratello, a la sua madre.</l>
</lg>
<lg><l>Ma tacita alfin seco si risolse,</l>
<l>vinta da amor di consolar l'amante</l>
<l>e gli disse: – Ché mai sempre le dolse</l>
<l>di tutti quei che comparirò inante</l>
<l>al padre suo per ciò, ma che non volse</l>
<l>soccorrern alcun mai fra genti tante,</l>
<l>ma ch'or su questo caso penserebbe</l>
<l>e quel che meglio le parria, farebbe. –</l>
</lg>
<lg><l>Così, presa licenza, se n'andaro</l>
<l>Argo e Giason, pieni di molta spene</l>
<l>ed a' compagni al Fasi ritornaro,</l>
<l>e ad Ercol disser che speravan bene;</l>
<l>ma se costor di ciò si consolaro,</l>
<l>restò Medea tra dure e gravi pene</l>
<l>che le parve che il cor le fusse tolto</l>
<l>quando vide Giasone a partir volto.</l>
</lg>
<lg><l>Calciope, come chi duol ritocchi</l>
<l>si dà a pregar Medea ch'ella ora voglia</l>
<l>aitar costoro e che pietà la tocchi</l>
<l>de la sua dolorosa e acerba doglia;</l>
<l>a Medea venner ruggiadosi gli occhi,</l>
<l>come a chi de l'altrui dolor si doglia</l>
<l>e disse ch'ella certa speme avesse,</l>
<l>che si farebbe ciò che si potesse.</l>
</lg>
<lg><l>La luna al sole opposta aveva corso</l>
<l>già mezzo il cielo a l'ora che Medea</l>
<l>cui 'l foco era di vena in vena scorso,</l>
<l>andò a la stanza ove il suo letto avea</l>
<l>e qui, tra sé, cominciò a far discorso</l>
<l>s'ella aiutar Giason forse devea,</l>
<l>overo al padre suo servar la fede,</l>
<l>che la pietà paterna a figlia chiede.</l>
</lg>
<lg><l>Qual parda cui spinga la fame a preda</l>
<l>se, mentre errando va di salto, in salto,</l>
<l>due lepri equidistanti in bosco veda,</l>
<l>non sa a qual di lor due mova l'assalto,</l>
<l>perché teme che s'una ne depreda,</l>
<l>l'altra sen fugga per l'erboso smalto,</l>
<l>onde, se gran desio ben di mangiare</l>
<l>la sprona, in dubbio sta, né sa che fare.</l>
</lg>
<lg><l>Tal dubbiosa Medea diceva seco:</l>
<l> – Qual cagione, oimé lassa e qual furore</l>
<l>al padre mio mi fa preporre un greco</l>
<l>e aita, contra lui dargli e favore?</l>
<l>Lassa onde viene in me desio sì cieco?</l>
<l>Verrebbe forse ciò dal Dio, ch'amore</l>
<l>e detto da noi miseri mortali</l>
<l>ch'esser dicon cagion di tanti mali?</l>
</lg>
<lg><l>Scaccia da te Medea questo desio</l>
<l>pria che nel cor ti faccia egli radici,</l>
<l>ché questa fiamma e questo foco rio</l>
<l>mille donne fatt'ha triste e infelici,</l>
<l>mal fe' chi die ad amor nome di Dio</l>
<l>e peggio fan quei che pensan felici</l>
<l>esser seguendo lui, ma il buon consiglio</l>
<l>veggo, oimé lassa, ed al peggior m'appiglio.</l>
</lg>
<lg><l>Ché tocca a me che sia salvo, o che mora</l>
<l>costui, ma a che lasciar debbo morire</l>
<l>uno, che non sol m'ama e sol m'onora,</l>
<l>ma come dea mi viene a riverire?</l>
<l>Questo d'ingrato core indizio sora</l>
<l>e ognuno a gran ragion potrebbe dire</l>
<l>che nata fussi di una dura pietra</l>
<l>se da me merce tal uom non impetra.</l>
</lg>
<lg><l>E posto ch'ogni cosa nulla possa,</l>
<l>non dee molto poter la gran bellezza,</l>
<l>onde infiammate ho le midolle e l'ossa,</l>
<l>sì che nulla appo lei l'alma mia prezza?</l>
<l>Ha ben fatto l'estremo di sua possa,</l>
<l>la costui, non più in uom vista, vaghezza,</l>
<l>la quale è tal, tra le beltà pregiate,</l>
<l>che 'n un aspe porria trovar pietate.</l>
</lg>
<lg><l>Ma a che aiutare un, che si dee partire</l>
<l>e me lasciar poscia in periglio estremo?</l>
<l>Ma non saprò con lui, lassa, anch'io gire,</l>
<l>se lo sdegno del padre e l'ira temo?</l>
<l>Ma a che mi debbo a un forestiero offrire?</l>
<l>Oimé misera me che tutta tremo</l>
<l>e son sì in dubbio di me stessa, ch'io</l>
<l>non posso, o so vedere qual sia il ben mio.</l>
</lg>
<lg><l>Gir debb'io forse per lo mare ondoso</l>
<l>e seguitar costui con sì gran risco?</l>
<l>Ma se non posso altronde aver riposo,</l>
<l>perché, misera me, ciò non ardisco?</l>
<l>Ma s'ardisco e l'ardir sì opprobrioso,</l>
<l>che pur solo a pensarvi impallidisco,</l>
<l>così voglio e non voglio e temo e spero</l>
<l>e standomi tra due, languendo pero! –</l>
</lg>
<lg><l>Qual onda che da Borea e da Ostro sia</l>
<l>quinci e quindi agitata qua e là scorre</l>
<l>ed ora è a questa, or è a quell'altra via,</l>
<l>né mai si puote in fermo loco porre,</l>
<l>tal è Medea ch'or d'aiutar desia</l>
<l>il destato amante, ora ciò abborre</l>
<l>e vuol esser col padre, né la inferma</l>
<l>sua voglia a questa, o a quella parte, ferma.</l>
</lg>
<lg><l>L'aurora già si dimostrava fuori</l>
<l>e con candida man, l'aer spargea</l>
<l>di bianchi gigli e di vermigli fiori,</l>
<l>e il sol con lei de l'ocean sorgea,</l>
<l>quando que' forti e generosi cori,</l>
<l>cui de l'alt'opra alto desio premea,</l>
<l>volsero che Giasone ad Eta andasse</l>
<l>e la cagion del lor venir narrasse.</l>
</lg>
<lg><l>Argo con lui si pose anco in camino</l>
<l>e prima ch'a trovare andassero Eta,</l>
<l>al loco di Calciope vicino</l>
<l>andaro, per indurre in Medea pietà ;</l>
<l>ella al primo apparir del matutino,</l>
<l>da l'amor spinta e dal suo rio pianeta,</l>
<l>a la sorella ita era e l'esponeva</l>
<l>il duol che per Giasone al cor aveva.</l>
</lg>
<lg><l>Non so – dicea – sorella, onde venuto</l>
<l>sia ch'io, che (come sai) fo stare i fiumi</l>
<l>ed a mia voglia gli elementi muto</l>
<l>e dal ciel traggo a noi, i celesti lumi,</l>
<l>da uno interno fervor non conosciuto,</l>
<l>mi strugga a poco, a poco e mi consumi</l>
<l>e non mi vaglia incanto, o magica arte,</l>
<l>a mitagar l'ardor, ch'io sento, in parte.</l>
</lg>
<lg><l>Poscia che venne dal paese greco</l>
<l>il forestier ch'ieri ne la tua stanza</l>
<l>si ritrovò, quand'io parlava teco,</l>
<l>(come solemo far per lunga usanza)</l>
<l>sorpresa fui da un certo foco cieco,</l>
<l>che d'ora, in ora in me via più s'avanza,</l>
<l>ed ho nel cor sì fissa la sua imago</l>
<l>che di pensar di lui sol egli è vago.</l>
</lg>
<lg><l>E il ver, sorella mia, chiaro ti dico,</l>
<l>che se non fusse c'ho pur statuito,</l>
<l>uomo non torre al padre mio nemico,</l>
<l>eletto avrei Giason per mio marito,</l>
<l>ma di riguardo avere al sangue antico,</l>
<l>ond'io son nata, meco ho stabilito</l>
<l>e benché il padre in me sia tutto orgoglio,</l>
<l>pria, che ciò fare, incenerire i' voglio! –</l>
</lg>
<lg><l>Medea, ciò detto, a lagrimar si mise,</l>
<l>tutta dolente ed infiammata in vista,</l>
<l>e a canto a la sorella sua sì assise,</l>
<l>la qual, poiché la vide esser sì trista</l>
<l>le disse: – Il cor se costui ti conquise,</l>
<l>costui che sì ti addoglia e sì ti attrista,</l>
<l>non te ne so, sorella mia, incolpare,</l>
<l>ma ti biasmerei bene a non l'amare.</l>
</lg>
<lg><l>Egli nat'è di fortunati regi</l>
<l>ed in felice e nobile paese,</l>
<l>ed è sì egregio tra gli spirti egregi,</l>
<l>(come ben la tua mente ieri comprese)</l>
<l>che degno è che tu l'ami e che tu il pregi,</l>
<l>e dei lodare amor, che te n'accese,</l>
<l>perché sol per costui tu puoi uscire</l>
<l>di man di nostro padre e ognor gioire.</l>
</lg>
<lg><l>Onde qui stando stai sempre in timore</l>
<l>che a te non usi l'impietà natia,</l>
<l>la qual si scuopre con tanto furore</l>
<l>che l'onda de l'Eusino è via men ria:</l>
<l>vedi in qual pena i' sono, in qual dolore,</l>
<l>poiché mi ancise la mia compagnia,</l>
<l>i' dico Frisso che consorte m'era,</l>
<l>con morte così cruda e così fiera.</l>
</lg>
<lg><l>E volea dare anco a' miei figli morte</l>
<l>s'essi non si partian di questa terra,</l>
<l>ha me bandita fuor de la sua corte,</l>
<l>e temo che mi cacci anco sotterra,</l>
<l>che mena questi ognuno ad una sorte</l>
<l>e ugualmente questo e quello atterra</l>
<l>ch'egli sangue non cura, o parentado,</l>
<l>pur che quel faccia che di far gli è a grado.</l>
</lg>
<lg><l>Dunque a la tema poi tu fine imporre</l>
<l>a un tempo istesso e a le amorose doglie,</l>
<l>se la tua gran virtù Giason soccorre</l>
<l>e cerchi che ti prenda egli per moglie,</l>
<l>e se l'animo tuo ciò forse abborre</l>
<l>e son le tue contrarie a le mie voglie,</l>
<l>perché tu vegga che ti ho il meglio mostro,</l>
<l>lascierò anch'io teco il paese nostro.</l>
</lg>
<lg><l>E sottrerommi a queste dure pene,</l>
<l>ove mi tien la crudeltà paterna,</l>
<l>né mi lascia provar punto di bene,</l>
<l>acciò ch'ora tranquilla unqua non cerna. –</l>
<l>Mentre così dice ella, ecco che viene</l>
<l>una donzella sua, detta Aniterna:</l>
<l>le cheggiono ambedue che cosa apporte,</l>
<l>ella dice: – Giasone è giù a le porte! –</l>
</lg>
<lg><l>Al nome di Giason, Medea divenne</l>
<l>pallida, qual fusse di sangue priva,</l>
<l>poi nel viso un rossor le sovravenne,</l>
<l>che indizio die del cor ch'entro bolliva;</l>
<l>Giasone intanto, entro la corte venne,</l>
<l>Giasone in cui beltà rara fioriva</l>
<l>e Medea salutò ne la qual scorse</l>
<l>l'incendio aperto e preghi anco le porse.</l>
</lg>
<lg><l>Come chi solfo giunge a foco ardente</l>
<l>crescere il vede e far fiamma maggiore,</l>
<l>tal che di maraviglia empie la gente,</l>
<l>veggendo il fumo e il turbido splendore,</l>
<l>così il fuoco in Medea crebbe repente,</l>
<l>e si fe' via più vivo il primo ardore,</l>
<l>visto Giasone e statuì volere</l>
<l>spendere in aiutarlo ogni potere.</l>
</lg>
<lg><l>Onde, con gli occhi onestamente chini,</l>
<l>e con tremante voce, a Giason volta</l>
<l>disse: – Poiché pur par che il ciel destini</l>
<l>che mi pieghi or la tua bellezza molta,</l>
<l>e vittoria ti dia ne' miei confini,</l>
<l>da te serà la pelle aurata tolta:</l>
<l>ti prego ben, se vinci, che 'n oblio</l>
<l>non ponga la mia fede e l'amor mio.</l>
</lg>
<lg><l>E non ti sdegni ch'una verginella</l>
<l>ti faccia vincitore in sì alta impresa,</l>
<l>che ti sarebbe oltre ogni creder fella,</l>
<l>se non si fusse ella a' tuoi preghi resa! –</l>
<l>Le mancò, questo detto, la favella,</l>
<l>né poté cosa dir che fusse intesa,</l>
<l>ma mandò fuor del petto alti sospiri</l>
<l>che indicio dier de' suoi caldi desiri.</l>
</lg>
<lg><l>Stette tacita qui, quasi piangendo</l>
<l>l'inamorata giovane. Giasone</l>
<l>allor le disse: – Mille grazie rendo</l>
<l>reina a voi, di queste offerte buone,</l>
<l>e il tempo e sol l'occasione attendo</l>
<l>di darvene dicevol guiderdone,</l>
<l>il che serà, quando a la terra mia</l>
<l>salvo, per opra vostra, andato i' sia! –</l>
</lg>
<lg><l>Allor disse Medea: – Dunque servare</l>
<l>debb'uno che da me fuggir si deve?</l>
<l>Dunque mi gioverà nulla il giovare</l>
<l>ad uomo, cui mortal periglio aggreve?</l>
<l>Devrò misera me dunque restare</l>
<l>in Colchi a sostener pena aspra e greve,</l>
<l>dal padre mio perché fugga colui</l>
<l>al qual cagion di dar la vita i' fui?</l>
</lg>
<lg><l>Ma sia che può, io vo' prepor l'aitarti,</l>
<l>Giasone a la mia vita e nulla apprezzo,</l>
<l>purché del gran periglio i' possa trarti</l>
<l>e tu vegga che me per te disprezzo,</l>
<l>anzi mi parerian da nulla l'arti,</l>
<l>ch'esser nondimen debbono in gran prezzo,</l>
<l>s'ora per tua salvezza i' non l'usassi,</l>
<l>e da pericol tal non ti salvassi! –</l>
</lg>
<lg><l>Giasone allor, con parlar dolce e piano:</l>
<l>Non son – disse – reina, sì scortese,</l>
<l>né il padre mio mi fe' così inumano</l>
<l>ch'io voglia che per me sentiate offese,</l>
<l>anzi i' vi giuro per la vostra mano,</l>
<l>(e la man bianca in questo dir le prese)</l>
<l>che, purché non abbiate esser mia a schivo,</l>
<l>per moglie aver vi voglio insin ch'io vivo. –</l>
</lg>
<lg><l>Allora il matrimonio ambi fermaro</l>
<l>cui sol Calciope e Argo fur presenti,</l>
<l>unse Medea poscia il marito caro,</l>
<l>d'unto ch'era riparo a' fochi ardenti</l>
<l>e a tutte l'armi e fe' che 'n nulla andaro</l>
<l>quanti Eta accolti aveva incantamenti,</l>
<l>mostrogli come i denti seminasse</l>
<l>e i nati indi giganti egli amazzasse.</l>
</lg>
<lg><l>Prese licenza allor da la consorte</l>
<l>Giasone e solo andò al palagio d'Eta,</l>
<l>e pria che il pié ponesse entro le porte,</l>
<l>incontrò una persona assai discreta,</l>
<l>che l'introdusse ne la real corte,</l>
<l>inanzi al re. Giason, con mansueta</l>
<l>voce, dopo la riverenza, disse</l>
<l>la cagion per la quale egli a lui gisse.</l>
</lg>
<lg><l>Eta, visto costui che nel fiorire</l>
<l>era de gli anni suoi, stette sospeso,</l>
<l>che fusse in lui sì smisurato ardire</l>
<l>ch'ad espedir tal opra avesse preso,</l>
<l>onde, udito Giason, cominciò a dire:</l>
<l> – Non so s'hai tu, che sei sì ardito, inteso</l>
<l>quel che far ti bisogni, pria che toglia</l>
<l>de l'aurato monton la ricca spoglia. –</l>
</lg>
<lg><l>E qui, ciò ch'egli far devea gli espose  </l>
<l>per veder pur, se 'n lui poteva tema;</l>
<l>Giason, con viso fermo gli rispose</l>
<l>che pericolo in lui l'ardir non scema</l>
<l>e che quando a lui venne, si propose</l>
<l>o di giunger devere a l'ora estrema,</l>
<l>o ver menare alfin la bella impresa,</l>
<l>che per desir d'onore egli avea presa.</l>
</lg>
<lg><l>Disse Eta che il seguente dì tornasse</l>
<l>sì tosto ch'apparesse il primo albore,</l>
<l>che contento seria ch'egli mostrasse</l>
<l>in così dura impresa il suo valore;</l>
<l>creder non voglio già ch'egli pensasse</l>
<l>che la sua figlia, per soverchio amore,</l>
<l>devesse aitarlo, ma che restar morto</l>
<l>ivi se ne devesse in tempo corto.</l>
</lg>
<lg><l>Tolto ch'ebbe la notte il nero velo</l>
<l>e l'umida sua treccia al capo volta,</l>
<l>e la candida aurora apparve in cielo</l>
<l>da le braccia del vecchio amante sciolta,</l>
<l>spargendo in aria il matutino gelo,</l>
<l>ond'a sogni confusi è l'ombra tolta,</l>
<l>Giasone, con molti altri in compagnia,</l>
<l>si mise, per andare ad Eta, in via.</l>
</lg>
<lg><l>Come animoso toro altiero guida</l>
<l>al verde bosco il suo cornuto armento,</l>
<l>il quale, avendo sì sicura guida,</l>
<l>e tutto insieme a seguitarlo intento,</l>
<l>così Castor, Polluce.Ifito ed Ida</l>
<l>sicuri senza punto di spavento,</l>
<l>seguitaro Giasone a l'alte prove;</l>
<l>restò a la nave il gran figlio di Giove.</l>
</lg>
<lg><l>Con tutto il resto de la nobil gente,</l>
<l>perché non desse uno improviso assalto</l>
<l>a la nave il crudo Eta e frodolente,</l>
<l>sì che poi non potesser solcar l'alto,</l>
<l>intanto Eta, che volse esser presente</l>
<l>al tutto, venne al campo ed in seggio alto,</l>
<l>circondato dal popolo, sedea</l>
<l>la moglie a un lato e a l'altro ebbe Medea.</l>
</lg>
<lg><l>Giason arrivò al campo e avea l'elmetto</l>
<l>sul qual sorgea un pennon ricco e superbo,</l>
<l>coperto d'arme bianche il tergo e il petto,</l>
<l>e 'n viso non men bel che fiero è acerbo,</l>
<l>cinto avea al manco lato il brando eletto</l>
<l>e tenendo in man l'asta, di buon nerbo,</l>
<l>sembrava ne l'aspetto il fiero Marte</l>
<l>che dal ciel fusse sceso in quella parte.</l>
</lg>
<lg><l>Uscir fe' allor de le fumanti stalle</l>
<l>i duo feroci tori Eta nel campo;</l>
<l>vedutigli, Giason, per dritto calle,</l>
<l>a loro andò senza temer d'inciampo;</l>
<l>i tori inanzi al petto ed a le spalle,</l>
<l>l'invoglion tutto nel focoso lampo,</l>
<l>onde resta egli ne la fiamma occolto</l>
<l>né gli si vede più petto, né volto.</l>
</lg>
<lg><l>A quello assalto tremò a' Mini il core,</l>
<l>temendo che Giason non fusse estinto,</l>
<l>né ciò poté veder senza timore</l>
<l>Medea, poiché dal foco egli fu cinto,</l>
<l>ma non fu punto da l'immenso ardore</l>
<l>il rimedio ch'avuto aveva vinto,</l>
<l>che ne rimase il cavaliero sì illeso</l>
<l>che nulla fu dal foco ardente offeso.</l>
</lg>
<lg><l>Anzi come talora il marin flutto</l>
<l>percuote il saldo scoglio, onde ne resta</l>
<l>da l'impeto de l'onda immerso tutto,</l>
<l>ma però non l'offende e nol molesta,</l>
<l>e torna l'onda al mar così ridutto</l>
<l>fu contra i tori il foco e la foresta,</l>
<l>arsa fu tutta e ne fur l'erbe spente,</l>
<l>ma non nocque a Giason la fiamma ardente.</l>
</lg>
<lg><l>Egli, volgendo contra loro i passi</l>
<l>nel corno a questo e a quel die di man tosto,</l>
<l>e gli fece tenere i capi bassi,</l>
<l>fin, che su il collo il giogo ebbe lor posto,</l>
<l>e perché nulla far di quello lassi</l>
<l>ch'Eta crudel gli avea il dì inanzi imposto,</l>
<l>a l'aratro, con man salda, gli giunse,</l>
<l>e con l'asta incantata ambi gli punse.</l>
</lg>
<lg><l>Essi muggendo e tutta via vibrando</l>
<l>da la bocca e dal naso ardente foco,</l>
<l>il campo andaro disdegnosi arando,</l>
<l>tal che il terren fu volto in tempo poco,</l>
<l>e i denti del serpente seminando,</l>
<l>Giason n'empì tutto l'arato loco</l>
<l>pieni restar gli astanti di stupore,</l>
<l>tanto visto in un giovane valore.</l>
</lg>
<lg><l>Qual poiché spenser l'uman seme l'acque</l>
<l>e restò sol Deucalione e Pira,</l>
<l>a' qual di riparar la gente piacque</l>
<l>che spense de gli dei celesti l'ira,</l>
<l>da' sassi che gittaro ambidue nacque</l>
<l>lo stuolo uman, tal qui nacque una dira</l>
<l>gente da i denti, con forti aste in mano,</l>
<l>la qual mosse a Giasone assalto strano.</l>
</lg>
<lg><l>Egli con l'asta questo e quello fere</l>
<l>nel petto, ne la pancia e ne la faccia,</l>
<l>quel fa supino e quel bucon cadere,</l>
<l>e l'asta a quel per ambi i fianchi caccia,</l>
<l>qual nel bosco si veggono cadere</l>
<l>i pini e gli olmi, se da forti braccia</l>
<l>percossi son con la secur tagliente,</l>
<l>tal ivi cadon questi immantinente.</l>
</lg>
<lg><l>Ma il numer de i nemici in guisa cresce</l>
<l>che contra non vi può bastare un solo,</l>
<l>che se Giasone ben la pugna mesce,</l>
<l>e questo fa cadere e quel su il suolo;</l>
<l>la turba de i nemici non decresce,</l>
<l>ma sempre ingrossa più l'armato stuolo</l>
<l>e per uno, che morto a terra mette,</l>
<l>risorgono a far guerra a sette, a sette.</l>
</lg>
<lg><l>Tal per un capo che tagliava Alcide,</l>
<l>più ne nasceano a la Ceraste Lerna,</l>
<l>Giason, che il gran pericolo previde,</l>
<l>poiché ne mandò molti a l'onda averna,</l>
<l>un grave sasso in mezzo il campo vide</l>
<l>(cui simile non so s'oggi si scerna)</l>
<l>il prese e come Medea gli avea detto,</l>
<l>il gittò tra color, pien di dispetto.</l>
</lg>
<lg><l>Qual, quando aspri leoni in forte gabbia</l>
<l>rinchiusi sono e per la fame molta</l>
<l>ne la prigion ciascun freme ed arrabbia,</l>
<l>e che il cibo gli dia il custode ascolta,</l>
<l>se gliel dà questo e quel pieno di rabbia,</l>
<l>a la pastura datagli si volta</l>
<l>e questo e quello il dato cibo afferra</l>
<l>e vengono tra lor per ciò a gran guerra.</l>
</lg>
<lg><l>Tal fe' signor (poiché gittò la pietra</l>
<l>Giasone in mezzo il grosso stuolo armato)</l>
<l>quella gente malvagia e cruda e tetra,</l>
<l>che tosto un contra l'altro fu voltato,</l>
<l>né alcun di lor da quel sasso s'arretra,</l>
<l>ma seguendo l'assalto incominciato,</l>
<l>vennero a guerra e tal la fer tra loro</l>
<l>che tutti i morti in poco tempo foro.</l>
</lg>
<lg><l>Corsero allora i Mini con prestezza</l>
<l>ad abbracciare il vincitore e seco,</l>
<l>mostrata avria Medea la sua allegrezza,</l>
<l>con gire anch'ella al fortunato greco,</l>
<l>ma bench'avesse il cor pien di dolcezza</l>
<l>e dentro la struggesse l'ardor cieco,</l>
<l>nondimen tanto ebbe all'onor rispetto</l>
<l>che l'allegrezza sua chiuse nel petto.</l>
</lg>
<lg><l>Ma quanta ebbe Medea di ciò letizia</l>
<l>e quanta n'ebbero i felici Mini,</l>
<l>tanta Eta e forse più n'ebbe mestizia,</l>
<l>veggendo un uomo tal ne' suoi confini;</l>
<l>ma quantunque abbia il cor pien di tristizia,</l>
<l>scorre però come tra pellegrini</l>
<l>possa esser uom, cui sian note quelle arti,</l>
<l>che sol note credea ne le sue parti.</l>
</lg>
<lg><l>Gito era il sole a' termini di Spagna</l>
<l>e tutta l'aria già fatta era bruna,</l>
<l>tal che non si vedea per la campagna</l>
<l>pascere alcun pastor più greggia alcuna,</l>
<l>onde forza è che il buon Giason rimagna</l>
<l>da la felice sua presa fortuna</l>
<l>e resti di pigliare il vello adorno,</l>
<l>insino a l'apparir del novo giorno.</l>
</lg>
<lg><l>Giasone andò a la nave, Eta a la corte</l>
<l>di turbidi pensieri e gravi carco</l>
<l>e cominciò a pensar voler dar morte</l>
<l>al greco e corlo, come fiera, al varco,</l>
<l>perché, vistol sì ardito e così forte,</l>
<l>temette da lu' avere onta ed incarco</l>
<l>e quando egli altro danno non avesse,</l>
<l>troppo n'avria, se il vello d'or perdesse.</l>
</lg>
<lg><l>Ché sicuro si sta che se ritorna</l>
<l>il dì seguente a dar fine a l'impresa,</l>
<l>egli se ne torrà la pelle adorna</l>
<l>né sentirà del drago alcuna offesa;</l>
<l>e mentre in tal pensiero Eta soggiorna,</l>
<l>se ne riman Medea tutta sospesa,</l>
<l>e veggendo pensoso il padre stare,</l>
<l>si dubita che lei voglia incolpare.</l>
</lg>
<lg><l>Ond'ella di fuggirsene delibra</l>
<l>ed a la nave andare al suo marito,</l>
<l>per cui acceso ha il sangue in ogni fibra,</l>
<l>ed essequisse quel c'ha statuito;</l>
<l>gli spirti nel fuggir timor le cribra,</l>
<l>e le fa venir men l'animo ardito,</l>
<l>ma amor, con forza tal, la sferza e sprona,</l>
<l>che il suo preso camin non abbandona.</l>
</lg>
<lg><l>Va a le porte e quantunque sian serrate</l>
<l>ella, con l'arti sue, le face aprire,</l>
<l>e chiuder le fa poi che le ha passate,</l>
<l>sì ch'alcun non si avede del fuggire;</l>
<l>e sì lieve sen va che le pedate</l>
<l>non si pon, ne la polve, discoprire,</l>
<l>ché le diede a l'andare amor le pene</l>
<l>con cui sospeso il pié nel camin tenne.</l>
</lg>
<lg><l>La luna se n'andava a Endimione</l>
<l>onde visto al passar fuggir costei</l>
<l>come donzella, cui Cupido sprone,</l>
<l>s'allegrò e disse: – A me compagna sei!</l>
<l>Tu te ne fuggi al tuo caro Giasone</l>
<l>ed anch'io vo' a chi è fin de i pensier miei,</l>
<l>e com'io vo' a goder del mio gran zelo.</l>
<l>così anco prego a te felice il cielo. –</l>
</lg>
<lg><l>Era uscito Giasone anco di nave</l>
<l>e già pensoso per lo vicin bosco,</l>
<l>seco pensando, quanto seria grave</l>
<l>ammollir del serpente il mortal tosco</l>
<l>ed ecco, quando meno pensier n'ave,</l>
<l>scorge venir Medea per l'aer fosco:</l>
<l>egli incontro le va cortese e umano</l>
<l>e umil le bacia la possente mano.</l>
</lg>
<lg><l>E poi le dice: – O mia sola speranza</l>
<l>senza la quale in vita i' non serei,</l>
<l>nulla a me più da desiare avanza,</l>
<l>poiché grazia di voi mi fan gli dei;</l>
<l>tal che, lasciata la paterna stanza,</l>
<l>e questi lochi immansueti e rei,</l>
<l>venuto sete a me che non pur v'amo,</l>
<l>ma vi onoro, v'inchino e mia dea chiamo.</l>
</lg>
<lg><l>Io non mi curo più del vello d'oro,</l>
<l>poiché (vostra merce) voi sete meco,</l>
<l>appo cui vile è ogni mortal tesoro,</l>
<l>e chi ciò non vedesse seria cieco;</l>
<l>ma, perché desiosi i Mini foro</l>
<l>con lor portarlo nel paese greco,</l>
<l>prego, che lor vi piaccia compiacere,</l>
<l>sì che possano il lor desio ottenere. –</l>
</lg>
<lg><l>Disse Medea: – Io metto in abbandono</l>
<l>per te, Giason, la patria e il padre mio,</l>
<l>ed a l'arbitrio tuo tutta mi dono</l>
<l>per contentarti in ogni tuo desio;</l>
<l>te prego ben, se pur da nulla sono,</l>
<l>che come a te, per fe' sono astretta io,</l>
<l>così tu la mi servi e questo sia,</l>
<l>il guiderdon d'ogni fatica mia.</l>
</lg>
<lg><l>Quanto a l'aurato vello, perché i tuoi</l>
<l>compagni restin sodisfatti, i' voglio</l>
<l>ch'ognun di lor ritorni a' luochi suoi</l>
<l>col ricco pregio del dorato invoglio,</l>
<l>sì perché i' veggo che tu questo voi,</l>
<l>sì ancor, perché a mio padre nulla toglio,</l>
<l>perché poiché di greco il vello fue,</l>
<l>ragione è che tu l'abbia a voglie tue. –</l>
</lg>
<lg><l>E detto questo se n'andaro al tempio</l>
<l>al quale il vello già dedicò Frisso;</l>
<l>si voltò incontinente il dragone empio</l>
<l>e nel figlio d'Eson gli occhi avea fisso,</l>
<l>solo per far di lui spietato scempio</l>
<l>e difendere il vello al tempio affisso;</l>
<l>ma poiché Medea vide, a lei si volse,</l>
<l>e da offender Giason ratto si tolse.</l>
</lg>
<lg><l>Ed a la donna andò che gli solea</l>
<l>il cibo dar che lo teneva in vita,</l>
<l>con la sua mano il prese allor Medea,</l>
<l>per dare al suo Giason l'ultima aita,</l>
<l>e con l'incanto, ch'ella usar sapea,</l>
<l>del serpe la virtù restò sopita,</l>
<l>tal che Giason tolse l'aurata pelle</l>
<l>che lucea al par de le lucenti stelle.</l>
</lg>
<lg><l>Già a biancheggiare incominciava l'aria</l>
<l>e spargea il sole il suo raggio lucente,</l>
<l>quando intese Eta che Medea contraria</l>
<l>era stata a suo padre e a la sua gente,</l>
<l>e dogliendosi disse: – Ai quanto è vana</l>
<l>la donna, per natura e frodolente,</l>
<l>sciocco non fia ciascun che 'n donna creda</l>
<l>s'infedel la figliuola al padre veda?</l>
</lg>
<lg><l>Ma sia che può, non anderà il predone</l>
<l>ch'ugual non abbia il merto al suo misfatto! –</l>
<l>Detto ciò tosto in ordinanza pone</l>
<l>le genti, che di notte già avea fatto,</l>
<l>per dar morte, venuto il dì a Giasone,</l>
<l>contra la fede data e contra il patto</l>
<l>e sì tosto che 'n punto ebbe le squadre,</l>
<l>andò contra Giason l'irato padre.</l>
</lg>
<lg><l>Medea, vedute le paterne insegne,</l>
<l>si voltò al suo consorte dolorosa,</l>
<l>e con le luci di lagrime pregne</l>
<l>disse: – Serva Giason te e la tua sposa,</l>
<l>e per pietà di me, tua bontà degne</l>
<l>fuggir del padre mio l'ira crucciosa! –</l>
<l>Allor Giason, per compiacerle, disse</l>
<l>che si facesse vela e al mar si gisse.</l>
</lg>
<lg><l>Ercole allor disse: – Non piaccia a Giove</l>
<l>che quindi i' fugga mai com'un uom vile</l>
<l>e non faccia vedere a chiare prove,</l>
<l>ch'io son per sostener l'impeto ostile!</l>
<l>Se voi, Giasone, il lagrimar commove</l>
<l>di Medea ed il timor suo feminile,</l>
<l>me il dever nostro desta a la battaglia,</l>
<l>perch'andiam con onor ne la Tessaglia! –</l>
</lg>
<lg><l>A questa voce tutti i Mini allora,</l>
<l>con forte cor, s'apparecchiaro a' guerra,</l>
<l>e de la nave insieme usciro fora,</l>
<l>e così tosto che fur scesi in terra,</l>
<l>ognuno, senza far lunga dimora,</l>
<l>lo scudo imbraccia e l'usate arme afferra,</l>
<l>pensando ognun di far che caro coste</l>
<l>venire ad assalirgli al crudel oste.</l>
</lg>
<lg><l>Sì come quando il ciel nube atra copre</l>
<l>e se n'attende orribile tempesta,</l>
<l>il buon pastor, che il gran periglio scuopre,</l>
<l>move la greggia sua da la foresta,</l>
<l>e per non perder le fatiche e l'opre,</l>
<l>fugge l'ira del ciel fiera e rubesta</l>
<l>e raccoglie la greggia in sicur loco,</l>
<l>perché nulla le nuoca il tempo, o poco.</l>
</lg>
<lg><l>Così que' semidei, que' grandi eroi,</l>
<l>c'han core invitto e corpo di giganti,</l>
<l>Ercole accoglie, ma co' licor suoi</l>
<l>gli unse prima Medea dietro e dinanti,</l>
<l>e gli fe' impenetrabil. Eta poi</l>
<l>venne, con tutta la sua gente, inanti</l>
<l>e disse di dar morte a tutti loro,</l>
<l>se non rendean la figlia e il vello d'oro.</l>
</lg>
<lg><l>E volto ad Ercol disse: – Sei tu Alcide</l>
<l>di cui 'l nome tra noi sì chiaro suona! –</l>
<l>Rispose: – I' son quel che i tiranni ancide</l>
<l>e tolgo lor lo scettro e la corona! –</l>
<l>Ed io – disse Eta – son quel che conquide</l>
<l>quelli ch'ira e furor troppo oltra sprona,</l>
<l>e poiché parti di provarti meco,</l>
<l>ti avedrai se saprò dar morte a un greco.</l>
</lg>
<lg><l>E morto te, voglio questi altri tutti</l>
<l>mandar, come son degni, a fil de spada,</l>
<l>e mostrar che destin reo gli ha condutti</l>
<l>a farmi oltraggio ne la mia contrada,</l>
<l>ma voglio che Giason colga altri frutti</l>
<l>de l'opra sua, né qui con gli altri cada,</l>
<l>ma sia qual ladro impeso per la gola</l>
<l>con la malvagia mia iniqua figliuola! –</l>
</lg>
<lg><l>Volse Giasone ad Eta allor voltarsi</l>
<l>per farlo de l'orgoglio suo pentire:</l>
<l>A me – disse Ercol – deve Giason darsi</l>
<l>tal pugna, poiché viensi egli a me offrire! –</l>
<l>Eta allor, che desire ha di sfogarsi</l>
<l>e fargli a un tratto solo ambi morire,</l>
<l>ambi gli sfida. Ercol gli dice: – Sono</l>
<l>io sol, per far caderti Eta, assai bono!</l>
</lg>
<lg><l>E se de la battaglia vincitore</l>
<l>i' resto, come credo rimanere,</l>
<l>vo' che più non si faccia alcun rumore,</l>
<l>ma resti il regno a noi tutto in potere,</l>
<l>e se tu vinci me col tuo valore,</l>
<l>tu di noi tutti faccia il tuo volere! –</l>
<l>I Mini consentiro in atto umano,</l>
<l>a quel che detto avea il lor capitano.</l>
</lg>
<lg><l>Consentì parimenti anch'Eta al patto</l>
<l>e il confirmaro ambi col giuramento,</l>
<l>e (da lor cenno a le lor genti fatto</l>
<l>che si stessero adietro) in un momento,</l>
<l>s'andaro a ritrovar: questi e quegli atto</l>
<l>parimente era e pari avea ardimento,</l>
<l>ugualmente grand'era l'uno e l'altro,</l>
<l>ugualmente al parare e al ferir scaltro.</l>
</lg>
<lg><l>Eta del brando armata avea la mano,</l>
<l>del tronco Alcide e colpi asperi e fieri</l>
<l>menano entrambi, con valor sovrano,</l>
<l>e mostran ben che son due cavalieri,</l>
<l>cui forse par non ha lo stuolo umano,</l>
<l>al moversi, al parar pronti e leggeri,</l>
<l>in guisa son che l'un non fa sì tosto</l>
<l>il colpo che il ripar l'altro vi ha posto.</l>
</lg>
<lg><l>La mano e il pié caccia Eta inanzi e al volto</l>
<l>del nemico guerriero il brando spinge,</l>
<l>ma gli è da Alcide il fier disegno tolto</l>
<l>che la spada col tronco egli rispinge;</l>
<l>e senza ch'ei sia dal nemico colto,</l>
<l>di percuotergli il capo accenna e finge,</l>
<l>e poscia il colpo scender lascia verso</l>
<l>il braccio per spezzargliele a traverso.</l>
</lg>
<lg><l>E se piena giungea quella percossa</l>
<l>non moveva quel braccio unqua più guerra</l>
<l>che 'n tal guisa gli avria fiaccate l'ossa,</l>
<l>ché seria con la man caduto a terra,</l>
<l>ma il fiero Eta, ch'è destro e ha molta possa,</l>
<l>si tolse al colpo per non gir sotterra,</l>
<l>ma non sì ratto fu che nol cogliesse</l>
<l>la mazza ancor che poco mal gli fesse.</l>
</lg>
<lg><l>Qual leon rugge e pien d'ira si scaglia</l>
<l>con l'unghie adunche e con orribil bocca</l>
<l>contra chi tocco l'ha ne la battaglia,</l>
<l>e l'ira verso lui ruggendo scocca,</l>
<l>tal Eta, pieno d'ira, si travaglia</l>
<l>tanto ch'a Ercol col brando il capo tocca,</l>
<l>e gli dà così cruda botta e fiera</l>
<l>che gli face parere il giorno sera.</l>
</lg>
<lg><l>Ben gli giovò che impenetrabil fusse,</l>
<l>quando il brando crudel sopra gli scese,</l>
<l>perché con tal valore Eta il percusse,</l>
<l>che poco avrian giovate altre difese;</l>
<l>e con questo anco, il colpo a tal l'indusse</l>
<l>che se bene il leonin cuoio il difese,</l>
<l>costretto fu a piegarsi a quella botta</l>
<l>che ben salda colonna avrebbe rotta.</l>
</lg>
<lg><l>Come ramo di quercia ch'a gran forza</l>
<l>tirato sia da la gran cima al piede,</l>
<l>se quella fune che l'inchina e sforza,</l>
<l>spezza, al suo loco impetuoso riede,</l>
<l>tal quivi Alcide sorge e si rinforza</l>
<l>e drizza il tronco ove il nemico vede</l>
<l>e ad Eta dà sì crudo colpo al collo</l>
<l>che de la morte sua riman satollo.</l>
</lg>
<lg><l>Cadde allor Eta, come cader suole</l>
<l>arbor che tronchi il fulmine di Giove,</l>
<l>che gli squallidi rami mostra al sole,</l>
<l>sì ch'a produr non ha più fronde nove;</l>
<l>Absirto, che del padre suo si duole,</l>
<l>inanzi fassi a le seconde prove</l>
<l>e con lui mover fa tutte le squadre</l>
<l>sol per vendetta far del morto padre.</l>
</lg>
<lg><l>Ercole allor disse: – A te Giove cheggio</l>
<l>che se la fe' se la promessa i' serbo,</l>
<l>questo sleal restar faccia col peggio,</l>
<l>ché viene contra me tanto superbo,</l>
<l>e s'io forse quel fo, che far non deggio,</l>
<l>fammi senza valore e senza nerbo! –</l>
<l>E detto ciò, non men ratto si mosse,</l>
<l>che barbaro si mova da le mosse.</l>
</lg>
<lg><l>Con Alcide Giason si move ed Ida,</l>
<l>Ifito, Ergino, Castore e Polluce,</l>
<l>e con lor gli altri al ciel mandan le grida,</l>
<l>seguendo il lor vittorioso duce;</l>
<l>Absirto, che nel suo valor si fida,</l>
<l>alla pugna con Ercol si conduce,</l>
<l>pieno di sdegno, come un'aspe crudo,</l>
<l>quell'arma il tronco e questo il brando nudo.</l>
</lg>
<lg><l>Giasone e gli altri con vantaggio loro,</l>
<l>cercan atterrar tutti i lor nemici,</l>
<l>che contra la fe' data, arditi foro</l>
<l>armar le man contra le lor cervici;</l>
<l>per strazio tale i Mini di coloro</l>
<l>non guardando né a plebe, né a patrici</l>
<l>ch'ognun di lor parve un acceso lampo</l>
<l>che fusse entrato a consumar quel campo.</l>
</lg>
<lg><l>Nel menar de le man gli occhi volgea</l>
<l>a gli altri suoi Giasone e lor veggendo</l>
<l>fare alte prove, egli solo attendea</l>
<l>lor superare i miseri uccidendo;</l>
<l>e benché fesse molto, gli parea</l>
<l>poco sempre aver fatto e discorrendo</l>
<l>qua e là faceva andar de la contaria</l>
<l>parte man, capi, braccia e busti in aria.</l>
</lg>
<lg><l>Gli altri, per non restar da Giason vinti,</l>
<l>in uccider color ma vincer lui,</l>
<l>andar faceano a quattro, a dieci estinti,</l>
<l>con varie morti, i tristi a i regni bui,</l>
<l>così essendo costoro a morte spinti,</l>
<l>ove uccider creduto aveano altrui,</l>
<l>quei che potero elesser di fuggire</l>
<l>più tosto che volere ivi morire.</l>
</lg>
<lg><l>Qual si veggon talor lepri e conigli,</l>
<l>s'improviso lor vien veduto il cane,</l>
<l>perché non gli ancida ei, non gli scompigli,</l>
<l>ritornar, con gran fretta, a le lor tane,</l>
<l>tal par ch'a lor questa gente assimigli</l>
<l>impaurita da le botte strane,</l>
<l>e può ben dir di avere il ciel secondo</l>
<l>ch'ivi al fuggir non è stato secondo.</l>
</lg>
<lg><l>Ercole, e Absirto punto non cessaro</l>
<l>mentre eran gli altri in mischia, da la pugna,</l>
<l>ma, poiché molti colpi ambi menaro,</l>
<l>come chi pien di sdegno e d'ira pugna,</l>
<l>Alcide a l'oste die colpo sì raro</l>
<l>u' par, che col galon l'anca si giugna,</l>
<l>che senza gambe fe'cadere Absirto,</l>
<l>e col sangue lasciare ivi lo spirto.</l>
</lg>
<lg><l>Or, morto Absirto, il figlio d'Alcumena</l>
<l>andò a i compagni, e fe' cessar la guerra;</l>
<l>poi disse a quei di Colchi che la pena</l>
<l>avuta aveva il re de la lor terra,</l>
<l>che deve avere, uno ch'a strazio mena</l>
<l>gli uomini e gli fa andar morti sotterra,</l>
<l>e quella Absirto, che dar si richiede</l>
<l>a chi a' patti non sta e rompe la fede.</l>
</lg>
<lg><l>E che quelli di Colchi, ch'eran spenti,</l>
<l>avuti avean del mal degni supplici,</l>
<l>ma perché egli ed i Mini erano intenti</l>
<l>cangiar l'onte passate in benefici,</l>
<l>gli confortava che fusser contenti</l>
<l>rendersi tutti a lor, come ad amici,</l>
<l>che non men cari gli averian che s'essi</l>
<l>fusser nati con lor d'i padri istessi.</l>
</lg>
<lg><l>Coloro udito il suo parlar gentile,</l>
<l>ove prima tremavan di paura,</l>
<l>ch'ei non fesse di lor quel che 'n ovile</l>
<l>il lupo fa che cerca la pastura,</l>
<l>risposer tutti, con parlare umile,</l>
<l>ch'a lui rendeansi, a lui davan la cura</l>
<l>del regno e che disposto eran di fare</l>
<l>quel che gli piaceria di comandare.</l>
</lg>
<lg><l>Ercole allor diede di Colchi il regno</l>
<l>ad Argo, che di Frisso era figliuolo,</l>
<l>e disse: – Questo stato i' ti consegno,</l>
<l>non perché tu abbia già a goderlo solo,</l>
<l>ma co' fratelli tuoi che mi par degno</l>
<l>ché s'Eta ti scacciò del natio suolo,</l>
<l>mentre egli visse e il figlio, or tu il possegga</l>
<l>e co' fratelli e con la madre il regga.</l>
</lg>
<lg><l>A ciò consentir tutti quei di Colchi</l>
<l>ed Argo a lui grazie infinite rese;</l>
<l>Ercole poi, per ritornarsi a Iolchi,</l>
<l>da tutti lor grata licenza prese,</l>
<l>poi va a la nave, acciò che l'Eusin solchi,</l>
<l>e lui meni e i compagni al lor paese,</l>
<l>contenti avere il vello, aver Medea,</l>
<l>che già ciò ch'avenuto era, sapea.</l>
</lg>
<lg><l>Che poscia che Giason vincitor vide,</l>
<l>impose fine a tutte le querele,</l>
<l>incontinente il valoroso Alcide</l>
<l>spiegare a l'aure il sen fe' de le vele,</l>
<l>e sino al fine le ebbe così fide</l>
<l>che non si vide in mare onda crudele,</l>
<l>trovaro le Ciane in quel viaggio</l>
<l>ferme come qui il canto anch'io fermo baggio.</l></lg></div1>

<div1><head>XXIII</head>

<lg><l>Di rado avien, signor, ch'a forza molta,</l>
<l>non sia compagna ancor molta fierezza,</l>
<l>e spesso al peggio uom tal l'animo volta,</l>
<l>e Dio del tutto e la ragione sprezza,</l>
<l>e gli par che gli sia la gloria tolta</l>
<l>se col furor, cui l'alma egli ave avezza,</l>
<l>dimostrandosi in un empio e possente,</l>
<l>sprezzando Dio non fa ciò ch'ave in mente.</l>
</lg>
<lg><l>Quindi è che costor, ch'usan male il dono,</l>
<l>ch'a lor dato ha natura, spesso fanno</l>
<l>ingiuria a Dio e a i mortali e spesso sono</l>
<l>cagione lor d'inevitabil danno,</l>
<l>nel vizio del quale ora i' vi ragiono.</l>
<l>Al tempo antico immerso fu il tiranno</l>
<l>ch'Ercole a Gade uccise, come imposto</l>
<l>gli fu da chi al suo ben sempre fu opposto.</l>
</lg>
<lg><l>Questo tiranno in un tre corpi avea</l>
<l>e sovra ciascun d'essi avea una faccia,</l>
<l>ed in un tempo sol tre arme movea</l>
<l>con sei gagliarde man, sei forti braccia,</l>
<l>con le quali crudel guerra facea</l>
<l>in campo a l'uomo.od a le fiere in caccia,</l>
<l>né alcuna pur religion prezzava,</l>
<l>ma che non fusse Dio l'empio stimava.</l>
</lg>
<lg><l>E rubava l'or sacro e i sacri argenti,</l>
<l>e ciò ch'aver poteva in terra e 'n mare,</l>
<l>quindi, adunati avea i più begli armenti</l>
<l>di buoi che si potesser ritrovare,</l>
<l>che tra quanti n'avean l'ispane genti;</l>
<l>o per far razza, o ver per immolare,</l>
<l>tutti i più bei nel regno aveva accolti,</l>
<l>non men ne i campi, che ne i tempi tolti.</l>
</lg>
<lg><l>Euristeo avendo inteso già quant'era</l>
<l>terribile il gigante di cui parlo,</l>
<l>e ch'egli conducea a l'ultima sera,</l>
<l>chiunque in Spagna andava ritrovarlo,</l>
<l>bramoso che per man di costui pera</l>
<l>Ercole, il fiero a sé fece chiamarlo</l>
<l>e disse: – A Gerion va ed indi i buoi</l>
<l>menami ch'egli tien ne' campi suoi! –</l>
</lg>
<lg><l>Tra quante Ercol fe' mai nobili imprese,</l>
<l>o volontarie, o per comandamento,</l>
<l>ad alcuna giamai sì non s'accese,</l>
<l>quanto a questa, ch'a dirvi or sono intento,</l>
<l>ché troppo, fuor d'ogni pensier, l'offese</l>
<l>il vedere in costui tanto ardimento,</l>
<l>che Dio sprezzando e ogni potere in terra</l>
<l>fesse non meno al ciel, ch'a mortai guerra.</l>
</lg>
<lg><l>Si mise adunque in punto; intanto il grido</l>
<l>uscì ch'andava a Gerione Alcide,</l>
<l>là onde a voce tal, di lido, in lido,</l>
<l>in arme tutta Grecia por si vide:</l>
<l>– Ma perché da me stesso i' non mi fido</l>
<l>potere i capitan dire e le guide</l>
<l>di tante genti, a voi faccio ricorso</l>
<l>muse e vi prego a darmi alto soccorso.</l>
</lg>
<lg><l>Voi setee eterne e state tra le stelle</l>
<l>e nulla a voi si chiude, o si nasconde,</l>
<l>e tenete memoria voi di quelle</l>
<l>cose che l'età a noi toglie e confonde,</l>
<l>onde, perch'io di ciò chiaro favelle,</l>
<l>piacciavi essermi, prego, ora seconde,</l>
<l>così mai sempre col suo Tirso, il core</l>
<l>Bacco vi tocchi e ognun v'inchine e adore! –</l>
</lg>
<lg><l>I capitan del figlio d'Alcumena</l>
<l>accolti aveano in più di mille legni,</l>
<l>gente d'ardire e di virtute piena,</l>
<l>ch'avea nel guerreggiar forze ed ingegni;</l>
<l>di Beozia quei d'Aulide Irpo mena,</l>
<l>con trenta navi sotto varii segni,</l>
<l>quei di Schermo, di Scolo e quei di Grea,</l>
<l>e tutti quei che il Micalesso avea.</l>
</lg>
<lg><l>In navi sei, sotto un corsiero alato,</l>
<l>quei di Tespia Biante e quei d'Ileso,</l>
<l>spiega Ida a l'aria un orso incatenato,</l>
<l>e 'n vinti e vinti navi ave compreso</l>
<l>quei d'Arma, quei d'Eritra e loro a lato</l>
<l>givan quei che venian dal bel paese</l>
<l>d'Ile, d'Ocal, di Tisbe e d'Eleona,</l>
<l>di Copa d'Aliarte e Medeona.</l>
</lg>
<lg><l>In dieci navi aveva quei d'Eutresi,</l>
<l>sotto un lampo di foco insieme accolto,</l>
<l>Lissandro, cui fur già gli spirti accesi,</l>
<l>da duo sereni lumi e da un bel volto,</l>
<l>e quantunque crudele e giorni e mesi,</l>
<l>colei gli fusse che gli avea il cor tolto,</l>
<l>non spense il foco e per insegna aveva</l>
<l>una fiamma che 'n vivo solfo ardeva.</l>
</lg>
<lg><l>Quei di Peteona anco erano seco,</l>
<l>quei d'Irce, quei di Glissa e di Platea,</l>
<l>Leucippo forte, al par d'ogn'altro greco,</l>
<l>quei di Midea di Lissa conducea,</l>
<l>in navi sei, sotto un sassoso speco,</l>
<l>dal quale uscire un satir si vedea,</l>
<l>che tendea insidie a una leggiadra ninfa</l>
<l>che volea uscir fuor d'una chiara linfa.</l>
</lg>
<lg><l>Abante in sei, sotto un vessillo aurato,</l>
<l>in cui dipinto è una fucina nera,</l>
<l>ha quei d'Onchesto, al gran Nettun sacrato,</l>
<l>quei d'Arno e tutta quella gente fiera</l>
<l>che 'n Minia l'Orcomeno avea adunato,</l>
<l>Egisto in altre sei sotto bandiera</l>
<l>vermiglia e gialla, quelli d'Antedona,</l>
<l>di Coroneo, di Eutresi e d'Aspledona.</l>
</lg>
<lg><l>La nobiltà di Tebe avea Creonte</l>
<l>accolta in navi sei, ricche e superbe,</l>
<l>e n'avea capitan fatto Cresponte,</l>
<l>quantunque fusse giovanetto imberbe;</l>
<l>questi avea una sirena in riva a un fonte</l>
<l>che spruzzava fresch'aura sovra l'erbe,</l>
<l>e con la copa in man, posta a sedere,</l>
<l>mostrava voler dare a un triton bere.</l>
</lg>
<lg><l>Menati seco avea tutti costoro</l>
<l>il forte Alcide, da Beozia a Creta,</l>
<l>il quale aveva in un stendardo d'oro,</l>
<l>dipinto in campo azurro, il gran pianeta,</l>
<l>che sovrastava a un sempre vivo alloro,</l>
<l>sotto l'ombra del qual, con faccia lieta,</l>
<l>si vedea stare una matrona bella</l>
<l>ch'a un gran leon, freno metteva e sella.</l>
</lg>
<lg><l>De gli Argonauti alcun seco non tolse</l>
<l>Ercol, quantunque ognun gir vi volesse,</l>
<l>perché di loro egli privar non volse</l>
<l>la Grecia, acciò ch'essi in presidio avesse,</l>
<l>e però con que' forti si risolse</l>
<l>ch'ognun di loro a la sua patria stesse,</l>
<l>perché da lor potesse esser difesa</l>
<l>la Grecia, se da alcun fusse ella offesa.</l>
</lg>
<lg><l>Il forte Archimedonte, Uranio e Piso</l>
<l>in sessanta gran navi aveano accolti</l>
<l>quei ch'erano al divin fiume Cefiso,</l>
<l>a Pitona Petrosa, orridi e incolti,</l>
<l>ch'attendean solo a dimostrare il viso</l>
<l>ver quei che contra loro erano volti,</l>
<l>tra questi erano quei di Panopea,</l>
<l>quei di Iampol, di Crissa e di Lilea.</l>
</lg>
<lg><l>Di Ciparisso, di Daulida e quelli</l>
<l>ch'onde scende il Cefiso erano al fonte,</l>
<l>quei d'Anemona; avea tre daini belli</l>
<l>Uranio e tre avoltori Archimedonte,</l>
<l>Piso una verginella che i capelli</l>
<l>tutti raccolti avea verso la fronte,</l>
<l>intorno a i quali eran queste parole:</l>
<l>"Eterno scorno, insin nel cielo, al sole!"</l>
</lg>
<lg><l>Questa fu una donzella tanto amata</l>
<l>dal cavalier, che solo era il suo bene</l>
<l>e non avea di lei cosa più grata,</l>
<l>ne 'n che ponesse più tutta la spene,</l>
<l>e benché cruda ella gli fusse stata,</l>
<l>godeva nondimen ne le sue pene</l>
<l>far, con l'insegna sua, palese fede,</l>
<l>che la costei bellezza ogn'altra eccede.</l>
</lg>
<lg><l>In trenta navi accolti tra i Locrensi</l>
<l>quei d'Opoenta e Cinno aveva Oreste,</l>
<l>che ne l'insegna avea, tra scogli immensi,</l>
<l>una nave ch'ardea ne le tempeste,</l>
<l>in dieci quei di Calliaro accensi</l>
<l>a guerra, Tisameno avea tra queste</l>
<l>feroci genti e quei di Bersa e quei</l>
<l>di Tronto, a gli osti più che gli altri rei.</l>
</lg>
<lg><l>Sotto insegna avea accolta questa schiera</l>
<l>che 'n parte era vermiglia e 'n parte bianca</l>
<l>nel mezzo de la quale una pantiera</l>
<l>era, ch'un brando avea ne la man manca;</l>
<l>Polidetta avea, sotto una chimera,</l>
<l>in altri dieci gente ardita e franca,</l>
<l>tolta da l'Augee e da la nobil Tarfa,</l>
<l>che con quelli congiunti eran di Scarfa.</l>
</lg>
<lg><l>Seguiti eran costor da Leonida,</l>
<l>ch'aveva in trenta e trenta navi unita</l>
<l>gente, d'Eubea, via più d'ogn'altra fida,</l>
<l>che nulla, appo l'onor, tenea la vita;</l>
<l>quei di Caristo avea, quei di Calcida,</l>
<l>sotto palma che tutta era fiorita,</l>
<l>gli Abanti, quei d'Eretria e d'Istiea</l>
<l>e quei che Dio e Corinto e Stira avea.</l>
</lg>
<lg><l>Dopo costui viene il superbo Iuba,</l>
<l>che 'n cinquanta gran navi ha quei d'Atene,</l>
<l>per porre a strazio, ad un sol suon di tuba,</l>
<l>color che sotto sé Gerion tiene;</l>
<l>nel vessillo ha, sotto una forma cuba,</l>
<l>un vaso, che su l'orlo ave la spene,</l>
<l>che verso la nemica il dito stende,</l>
<l>che disperata a un secco pin s'impende.</l>
</lg>
<lg><l>Ecco in dodici navi il forte Aminta,</l>
<l>condur quei d'Ermion, di Salamina,</l>
<l>d'Asine, d'Eiona e di Tirinta,</l>
<l>quei d'Epidauro e quei de la divina</l>
<l>Trezena, ch'è di forti mura cinta;</l>
<l>tutta gente atta a guerra, atta a rapina,</l>
<l>un toro ha questi, con aurate corna,</l>
<l>cui corona d'alloro il capo adorna.</l>
</lg>
<lg><l>Da Egina Festo mena e da Misira</l>
<l>gente, tutta infiammata a seguir Marte,</l>
<l>miseri quei, su quai sfogano l'ira,</l>
<l>vincangli con valore, o ver con arte,</l>
<l>non vede il sole in quanto lustra e gira,</l>
<l>gente più fiera in alcuna altra parte</l>
<l>gli tiene tutti accolti in navi ottanta,</l>
<l>sotto un triton cui verde velo amanta.</l>
</lg>
<lg><l>Spiegate avea le bianche vele al vento</l>
<l>il non meno viril che bel, Giacinto,</l>
<l>e conduceva in Creta in navi cento,</l>
<l>quei di Micena, d'Egio e di Corinto,</l>
<l>quei d'Ornia, di Cleona, in cui ardimento</l>
<l>per caso alcun mai non si vide estinto,</l>
<l>quei d'Elice, con quei di Aretirea,</l>
<l>quei che Pelene e Sicion chiudea.</l>
</lg>
<lg><l>Quei d'Iperesia e quei di Canoessa,</l>
<l>gente non forte men che saggia in guerra,</l>
<l>in un stendardo una corona fessa</l>
<l>avea costui, la qual giacea per terra;</l>
<l>si leggean ta' parole intorno ad essa:</l>
<l>"Chi congiungermi in un forse pensa, erra!"</l>
<l>Sopra avea una cornice che nel becco</l>
<l>un picciol ramo avea d'olivo secco.</l>
</lg>
<lg><l>Venne da Lacedemona Corace,</l>
<l>con quei di Brissee, d'Auge e quei di Sparte</l>
<l>tutta gente nemica de la pace,</l>
<l>come dicon di lor tutte le carte;</l>
<l>quei d'Amicle eran seco e quella audace</l>
<l>turba di Fare e avea seco in disparte</l>
<l>quei ch'Elo poté dar, dar Etilone,</l>
<l>Ilo, Arene, Arpi, Anfigenia, Eleone.</l>
</lg>
<lg><l>E quei di Pteleon, d'Epi, di Trio,</l>
<l>di Dorion, di Ciparissiente,</l>
<l>per morte dare a Gerione rio,</l>
<l>lieti venian col capitan valente,</l>
<l>questi portava ne l'insegna un rio,</l>
<l>che tutto cinto era di foco ardente,</l>
<l>navi avea seco diece volte diece,</l>
<l>di cui mai le più forti altri non fece.</l>
</lg>
<lg><l>Da Cefalonia conducea Durisso,</l>
<l>Durisso forte e pien d'alto consiglio,</l>
<l>sotto l'insegna d'un cenghial traffisso</l>
<l>da un fiero stral, tra l'uno e l'altro ciglio;</l>
<l>quei d'Itaca, ch'avean l'animo fisso,</l>
<l>por Gerion, co' suoi tutti in scompiglio,</l>
<l>venian quei di Crochilia e di Nerinto,</l>
<l>di Samo, d'Egilippa e di Zacinto.</l>
</lg>
<lg><l>Con quei d'Antiperea, con quei d'Epiro,</l>
<l>che 'n due raccolte avea, quattro e sei navi</l>
<l>quei d'Etolia in sessanta menava Iro,</l>
<l>avezzo da fanciullo a casi gravi;</l>
<l>sotto un vessillo bianco in cu'era un giro</l>
<l>rosso che 'n mezzo avea tre aurate chiavi,</l>
<l>v'eran quei di Pilena e di Pleurona,</l>
<l>di Calcida, d'Olen, di Calidona.</l>
</lg>
<lg><l>In venti navi aveva quei di Rodi,</l>
<l>il valoroso e nobile Salago,</l>
<l>che spiegava, legato in varii nodi,</l>
<l>uno immenso siluro, in mezzo un lago;</l>
<l>questi, con stratagemi ed altre frodi,</l>
<l>di vincere i nemici era sol vago,</l>
<l>seco avea quei di Lindo e di Iulisso,</l>
<l>e quei che seco in Camiro avean visso.</l>
</lg>
<lg><l>In tre altre navi conduceva Ciso</l>
<l>tutti quei che potuto avea dar Sima;</l>
<l>questi un giovane fu di sì bel viso</l>
<l>ch'avea tra belli l'eccellenza prima;</l>
<l>donna nol mirò mai che il cor conquiso</l>
<l>non avesse per lui; sotto una lima</l>
<l>che 'n bocca avea un serpente, egli avea uniti</l>
<l>quei che insieme con lui s'eran partiti.</l>
</lg>
<lg><l>Quei che 'n Carpato, in Caso ed in Nisira</l>
<l>ne l'isole Calidne ed in Coo sono,</l>
<l>sotto l'insegna d'una lupa dira</l>
<l>conduce in trenta e trenta navi Epono,</l>
<l>nel toccar questi la sonora lira,</l>
<l>e a unir col suon la voce era sì buono</l>
<l>che cor non era così crudo e immite,</l>
<l>che col canto, col suon nol fesse mite.</l>
</lg>
<lg><l>Tre grandi chiodi d'argento in campo rosso</l>
<l>spiegava a l'aria il coraggioso Lada,</l>
<l>in cinque volte dieci navi mosso:</l>
<l>avea quei di Trechina e quei d'Elada,</l>
<l>e il popolo d'Alon possente e grosso,</l>
<l>né meno atto a la lancia ch'a la spada,</l>
<l>con quei d'Alope e con quelli di Fzia</l>
<l>messi s'eran quei d'Argo insieme in via.</l>
</lg>
<lg><l>Iro, che non men crudo era ch'audace,</l>
<l>fiero di viso e grande di persona,</l>
<l>sotto un gigante, ch'un ardente face</l>
<l>teneva in man, menava quei d'Itona</l>
<l>e quelli di Pteleo, quei di Filace,</l>
<l>quei di Parraso e tutti quei d'Antrona,</l>
<l>tutti accolti gli avea in cinquanta barche</l>
<l>di munizion come di gente carche.</l>
</lg>
<lg><l>In altre venti navi avea Epatera,</l>
<l>buon parimente a pié buono a cavallo,</l>
<l>tutti quei di Iaoleo e quei di Fera</l>
<l>seguitavan costor senza intervallo,</l>
<l>la gente di Glafira e Bebe fiera,</l>
<l>guarnita di finissimo metallo,</l>
<l>spiegava questi una cometa a l'aria,</l>
<l>in bandiera via più d'ogn'altra varia.</l>
</lg>
<lg><l>Quei di Metone conduceva in sette</l>
<l>navi, molto guarnite, Eurimedone;</l>
<l>avea da Melibea genti altre elette,</l>
<l>giunte a quei di Taumacia e d'Olizone,</l>
<l>armati tutti d'archi e di saette,</l>
<l>sotto l'insegna d'un fulvo leone,</l>
<l>ch'un elmo aveva ne la branca destra</l>
<l>e un fulmine tenea ne la sinestra.</l>
</lg>
<lg><l>Quei d'Ecalia avea accolti in uno Nice,</l>
<l>vergine bella quanto altra che nome</l>
<l>avesse in Grecia, sotto una fenice</l>
<l>che tenea sotto i pié tre aurate pome,</l>
<l>sotto la qual anch'eran quei di Trice,</l>
<l>e venivan con lor quei ch'avea Itome;</l>
<l>in trenta legni accolti eran costoro,</l>
<l>tutti contenti de la duce loro.</l>
</lg>
<lg><l>Una vergine fu questa che nacque</l>
<l>di Marte fiero e de la bella Ancusa,</l>
<l>che compressa da lui fu lungo a l'acque</l>
<l>del fiume Alfeo; non fu tal vergine usa</l>
<l>a la conocchia, o a l'ago, ma le piacque</l>
<l>sempre di aver la sua persona chiusa</l>
<l>ne la corazza e tra l'ostili squadre</l>
<l>mostrar, con l'arme in man, chi l'era padre.</l>
</lg>
<lg><l>Tre stelle d'oro in un turchin vessillo</l>
<l>che donato gli avea l'avo paterno,</l>
<l>spiegava il valoroso e fier Carillo,</l>
<l>che 'n guerra parea un spirto de l'inferno;</l>
<l>menava questi per lo mar tranquillo,</l>
<l>per acquistarsi fama e onore eterno,</l>
<l>in quaranta gran navi quei d'Iperia,</l>
<l>quei di Titan, d'Ormenio e quei d'Asteria.</l>
</lg>
<lg><l>In ventidue menava Melicerta</l>
<l>tutti quelli di Cifo e d'Enieno;</l>
<l>questi una torre avea in due parti aperta,</l>
<l>la quale in mar sorgea da un largo seno,</l>
<l>quei di Perebe, gente a guerra esperta,</l>
<l>erano anco con lui, né più, né meno</l>
<l>vi eran quei di Dodon, di Titareso,</l>
<l>che va qual'Olio su il Penco sospeso.</l>
</lg>
<lg><l>In trenta quei d'Argissa aveva Gige</l>
<l>ed altri che nomar pur non ardisco,</l>
<l>tant'aspri han nomi, ave il nocchier di Stige</l>
<l>questi, col legno avinto ad un lentisco,</l>
<l>che mesto per lo duol si strugge e affligge,</l>
<l>come che privo sia del mestier prisco,</l>
<l>e mentre ch'egli lagrimando s'ange,</l>
<l>tutto pien di despitto, il remo frange.</l>
</lg>
<lg><l>Sotto un'aquila nera in bianchi fregi</l>
<l>accolti quei di Pelio e di Magnete,</l>
<l>e gli altri, ch'al Peneo viveano egregi,</l>
<l>in venti e venti navi aveva Alete;</l>
<l>questi, per acquistarsi eterni pregi,</l>
<l>sprezzava ogni riposo, ogni quiete,</l>
<l>quindi esser sempre bramava in tenzone</l>
<l>sol per poter di sé far paragone.</l>
</lg>
<lg><l>Diedero quei di Creta al forte Acasto,</l>
<l>la cura di adunar quelli di Litto,</l>
<l>di Melete, di Festo e di Licasto,</l>
<l>ch'eran di core altier d'animo invitto;</l>
<l>quei di Gortinia e del paese or guasto</l>
<l>di Gnoso, per condurgli a quel conflitto,</l>
<l>e tutti quei che dier cittadi cento,</l>
<l>per dar le vele in legni ottanta al vento.</l>
</lg>
<lg><l>Quei ch'Elide, Mirsin, chiude e Bubraso,</l>
<l>Alisio, Ermin, sino a l'Olenia Pietra,</l>
<l>c'han dense ciglia, con sgrignuto naso,</l>
<l>da cui nessun mercede in guerra impetra;</l>
<l>Nicandro pon sotto il possente Irpaso,</l>
<l>questi, per insegna ha una aurata cetra,</l>
<l>porta d'Apollo ad una verginella,</l>
<l>che ne la fronte ha una lucente stella.</l>
</lg>
<lg><l>Fa duce Evante a quei di Mantinea,</l>
<l>di Ripen, di Parrasio e di Cillene,</l>
<l>di quelli di Feneo, di Tegeea,</l>
<l>di tutti quei che l'Orcomeno tiene,</l>
<l>quei che Stinfalo, Stratte, Enispe avea,</l>
<l>sono dati in podestà a Cleomene;</l>
<l>Evante ha per insegna un leocorno,</l>
<l>Cleomene su un monte un fiorito orno.</l>
</lg>
<lg><l>Fassi Nicandro a tutti costor duce,</l>
<l>cui trenta e trenta navi Ercole in punto</l>
<l>mandato avea, per un detto Coluce,</l>
<l>perch'anco a le altre genti ei fusse giunto;</l>
<l>ma perché il padre fuor di questa luce,</l>
<l>partito era a Nicandro, ei sovraggiunto</l>
<l>da caso tale ad Elide andò tosto</l>
<l>contra quel ch'egli prima avea proposto.</l>
</lg>
<lg><l>Ond'ire in Creta non poté repente,</l>
<l>ma bene al valoroso Alcide scrisse</l>
<l>che insieme messo avea stuolo possente</l>
<l>e che, s'egli di Creta non partisse,</l>
<l>a lui se ne verria sicuramente,</l>
<l>prima che il dì trigesimo finisse;</l>
<l>ad Ercol parve di aspettarlo e attese</l>
<l>a le fiere cacciar di quel paese.</l>
</lg>
<lg><l>In Creta nacque e fu nodrito in Creta</l>
<l>Giove e di mostri Ercol la trovò piena,</l>
<l>che l'isola facean tutta inquieta,</l>
<l>e voltavan le gioie in dura pena;</l>
<l>ebbe di quella gente Alcide pietà</l>
<l>e l'isola pensò far così amena,</l>
<l>che veramente creder si potesse</l>
<l>che di Saturno Giove ivi nascesse.</l>
</lg>
<lg><l>Mosso Ercol dunque da l'amor del padre</l>
<l>e da la pietà e ebbe a quella gente,</l>
<l>ora egli solo, or con l'armate squadre</l>
<l>tigre, lupo, uccideva orso e serpente,</l>
<l>e tutte le rapaci fiere e ladre</l>
<l>che con l'unghia nocessero, o col dente,</l>
<l>e 'n guisa uccise ogni nociva belva,</l>
<l>ch'ivi più non n'apparve in piaggia, o'n selva.</l>
</lg>
<lg><l>Fatto ciò, di desire immenso egli arse,</l>
<l>di voler porre anco in sicur quel mare;</l>
<l>quivi le genti scelerate sparse</l>
<l>per tutti que' contorni, ad involare:</l>
<l>uccise e poscia tutte le navi arse,</l>
<l>con le quali solean l'onde solcare,</l>
<l>e dal Carpazio insino a Citerea,</l>
<l>per tutto il mar sicur gir si potea.</l>
</lg>
<lg><l>Or, nel volere a Creta far ritorno,</l>
<l>essendo in alto mar nube atra e fiera</l>
<l>tramutò in un momento, il chiaro giorno,</l>
<l>in notte più che densa pece, nera;</l>
<l>i venti vari co' lor soffi intorno</l>
<l>cominciaro a girar, per l'onda altiera</l>
<l>la barca, sì che non sapea il nocchiero</l>
<l>trovar di andare in Creta, il camin vero.</l>
</lg>
<lg><l>Da l'urtarsi che fean le nubi in aria,</l>
<l>baleni si vedean, si udivan tuoni,</l>
<l>e scendea pioggia al navicar contraria,</l>
<l>da por terrore a tutti i nocchier buoni;</l>
<l>il mar, con onda impetuosa e varia,</l>
<l>or la nave spingea sino a' sabbioni,</l>
<l>or la levava al ciel con tal furore</l>
<l>che tremava a ciascun nel petto il core.</l>
</lg>
<lg><l>Scorre di qua, di là stanca nave</l>
<l>e sen porta il padron qual uomo cieco,</l>
<l>il timido padron che più non ave,</l>
<l>punto di cor, punto d'ingegno seco,</l>
<l>sendo il legno in poter de l'onde prave,</l>
<l>ecco un ponente cominciò Libieco</l>
<l>che impetuoso spinse ne l'Egitto,</l>
<l>l'egro nocchier da la tempesta afflitto.</l>
</lg>
<lg><l>Era ivi un ampio porto che due braccia</l>
<l>porgea ne l'alto ch'un mezzo cerchio fea,</l>
<l>nel qual d'irato mar turbata faccia,</l>
<l>nel suo maggior furor, nulla potea;</l>
<l>il nocchier, che non sa quel che si faccia,</l>
<l>(che l'oscur de la notte gli togliea</l>
<l>conoscere il paese) entrò nel porto,</l>
<l>quanto meglio poté tra vivo e morto.</l>
</lg>
<lg><l>Giunto in porto il padron con molta fretta</l>
<l>fa ch'a l'ancore gli altri ratti vanno,</l>
<l>e che ne l'acque questi e quei le getta,</l>
<l>perché l'onde più lor non faccian danno</l>
<l>e il vento contra il legno invan si metta,</l>
<l>che tenuti gli avea in sì lungo affanno,</l>
<l>ma non sì tosto il giorno mena il sole</l>
<l>che di trovarsi ivi il nocchier si duole.</l>
</lg>
<lg><l>E far l'ancore trar vuol fuor de l'onde,</l>
<l>e di novo tornar ne la tempesta,</l>
<l>più tosto che restare in quel loco, onde</l>
<l>più teme che dal mar sorte funesta:</l>
<l>Vo' – disse – che più tosto il legno affonde</l>
<l>miseramente in mar che stare in questa</l>
<l>parte, ove n'ha sospinto il vento infausto,</l>
<l>acciò che sia di noi fatto olocausto! –</l>
</lg>
<lg><l>Ercole allor saper vuol la cagione</l>
<l>del gran timore che questi nel cor serra,</l>
<l>e a tutti i marinar solo si oppone,</l>
<l>né vuol, per modo alcun, torsi da terra:</l>
<l>Non creder che timor vano mi sprone</l>
<l> – disse il nocchier – che più tosto sotterra</l>
<l>ti vorresti veder ch'esser qui giunto,</l>
<l>u' deve ognun di noi restar defunto.</l>
</lg>
<lg><l>E ci potria il morir parere un gioco,</l>
<l>se il modo del morir più che la morte,</l>
<l>orribile non fusse in questo loco,</l>
<l>ove ci ha spinti la malvagia sorte;</l>
<l>svenati esser debbiamo, arsi nel foco,</l>
<l>né ci varrà valor, né animo forte</l>
<l>se qui restiamo e voglio inanzi darmi</l>
<l>in forza al mar che qui veder svenarmi.</l>
</lg>
<lg><l>E se tardiam per spazio pur d'un'ora,</l>
<l>ad uscir fuor di questo porto e d'uopo</l>
<l>che ciascuno di noi qui se ne mora,</l>
<l>che sarem presi, qual da gatto il topo,</l>
<l>da cruda gente che qui venir fuora</l>
<l>suole, da un monticel ch'al porto e dopo,</l>
<l>e quanti giungon qui tutti rapire</l>
<l>per fargli, come io ti dirò, morire.</l>
</lg>
<lg><l>Di Libia in queste parti un re a star venne,</l>
<l>il qual Busiri parmi che si chiame,</l>
<l>e tosto ch'egli occupò il regno, avenne</l>
<l>ch'oppresso il popol fu da estrema fame;</l>
<l>ché il Nilo l'onde sue tanto rattenne,</l>
<l>il Nil, ch'impingua il suol senza letame,</l>
<l>che girò il sole nove volte il cielo,</l>
<l>successe nove volte il caldo al gelo.</l>
</lg>
<lg><l>Non trovandosi a ciò rimedio alcuno</l>
<l>e crescendo via più sempre l'inopia,</l>
<l>già passati nove anni, comparve uno,</l>
<l>non so se greco fusse, o d'Etiopia,</l>
<l>e disse a questo re ch'avrebbe ognuno</l>
<l>in Egitto di biade una gran copia,</l>
<l>se al suo Dio, uomo stranier, sacrificasse,</l>
<l>e d'ogni pellegrin far ciò giurasse.</l>
</lg>
<lg><l>Al malvagio uomo il re crudel die orecchio</l>
<l>e non essendo allora entro al paese</l>
<l>uomo alcun forestier, giovane, o vecchio,</l>
<l>di sacrificar lui partito prese,</l>
<l>e fatto l'altar porre in apparecchio,</l>
<l>il foco incontinente su v'accese,</l>
<l>e batter fe' chi il consiglio gli diede</l>
<l>da la cima del capo, insino al piede.</l>
</lg>
<lg><l>E fatto ciò, qual vittima sacrollo,</l>
<l>poi ginocchioni il fe' porre a l'altare,</l>
<l>e postegli le bende al capo, al collo,</l>
<l>come si suol nel sacrificio fare,</l>
<l>con la sua propria mano il re svenollo,</l>
<l>e il mise tra le fiamme ad abbrugiare</l>
<l>e ad attender si diede, se l'effetto</l>
<l>gli venia che colui gli aveva detto.</l>
</lg>
<lg><l>Parve che il Nilo, poiché ciò fu fatto,</l>
<l>deponesse lo sdegno e i campi tutti,</l>
<l>più che mai, allagasse, in un sol tratto</l>
<l>e desse larghi poi la terra i frutti;</l>
<l>ciò visto, il re ed il figlio osservò il patto,</l>
<l>e quanti forestier son qui condutti,</l>
<l>sono da lor, con crudo e rio supplicio,</l>
<l>qual vittime, menati al sacrificio.</l>
</lg>
<lg><l>Sì che tu puoi veder se timor vano</l>
<l>m'occupa l'alma, o s'a ragione i' tema,</l>
<l>e se prima ch'andare in simil mano,</l>
<l>voglio che la procella in mar mi prema;</l>
<l>non son da riputar stordito, o insano,</l>
<l>né che m'occupi il cor feminil tema,</l>
<l>e via più tosto ch'a tal fine andare,</l>
<l>i' voglia la fortuna anco provare! –</l>
</lg>
<lg><l>Ercol disse al padron che non temesse</l>
<l>mentre ch'egli con lui si ritrovava,</l>
<l>perché giunto era il tempo che cadesse</l>
<l>quel rio costume e quella usanza prava,</l>
<l>e che il re ed il figliuol la morte avesse,</l>
<l>che l'uno e l'altro a i pellegrini dava,</l>
<l>e come uccise ei chi gli die il consiglio,</l>
<l>così morto cadesse anch'egli e il figlio.</l>
</lg>
<lg><l>Qual uomo ch'ave al collo avinto il laccio</l>
<l>e si vede la morte avere al fianco,</l>
<l>se ben detto gli vien che de l'impaccio</l>
<l>uscirà e sarà ancor libero e franco,</l>
<l>non crede a speme e dentro al core ha un ghiaccio,</l>
<l>che tutto il fa venir pallido e bianco</l>
<l>che cosa non gli par ch'avenir possa,</l>
<l>onde la morte sia da lui rimossa.</l>
</lg>
<lg><l>Tal era quel nocchier, quantunque Alcide</l>
<l>gli desse speme di dar morte a quello</l>
<l>tiranno reo che i pellegrini uccide,</l>
<l>con così crudo e così gran flagello,</l>
<l>ma il valoroso, che il timor suo vide,</l>
<l>tanto di valor giunse al miserello,</l>
<l>narrandogli le sue passate imprese,</l>
<l>che con lui verso Egitto il camin prese.</l>
</lg>
<lg><l>Andaro al colle ch'era dietro al porto</l>
<l>per dare a quei ladron prima il supplicio,</l>
<l>ma esser devendo un pellegrino morto,</l>
<l>chiamati il re gli aveva al sacrificio</l>
<l>un sol ve n'era, il qual da Ercole scorto,</l>
<l>gittato fu da un sasso in precipizio,</l>
<l>poi, per far gli altri e il re di vita casso,</l>
<l>a gire alla città rivolse il passo.</l>
</lg>
<lg><l>Or, ne l'andare a la città reale,</l>
<l>che dal nome del re detta è Busiri,</l>
<l>sente donna che dice: – Ai quanto male</l>
<l>Giove dal ciel le cose umane miri,</l>
<l>poiché lasci che sia condutto a tale</l>
<l>quegli ch'è il fin di tutti i miei desiri,</l>
<l>del quale non avea la terra mia</l>
<l>tra quanti n'ha più cortese alma e pia.</l>
</lg>
<lg><l>Ed ora in man di questo scelerato</l>
<l>re, che quanti mai fur crudeli avanza,</l>
<l>l'hai sì miseramente andar lasciato</l>
<l>che di salute più non vi è speranza;</l>
<l>sarà, misera me, dunque svenato</l>
<l>quegli in cui solo era ogni mia fidanza,</l>
<l>ed io mi rimarrò, misera, viva,</l>
<l>di chi era la mia vita e il mio ben priva?</l>
</lg>
<lg><l>Vero, oimé lassa, oimé vero non fia</l>
<l>che senza Alceo viva rimanga Iante,</l>
<l>ma se potesse pur la morte mia,</l>
<l>trarlo di doglie e di miserie tante,</l>
<l>più felice di me non fu, né fia</l>
<l>se morend'io, servassi il caro amante,</l>
<l>ma, come son misera in tutto il resto</l>
<l>così anco il ciel mi vuol misera in questo! –</l>
</lg>
<lg><l>Poscia che con mestissima favella</l>
<l>queste parole ebbe, piangendo, detto,</l>
<l>preso il coltello, la manca mammella</l>
<l>volea ferirsi e trappassarsi il petto,</l>
<l>ecco gli sovraggiunse Ercole in quella</l>
<l>e le tolse il pugnal che tenea stretto,</l>
<l>e dimandolle, perché ella ferire</l>
<l>si voleva e così di vita uscire.</l>
</lg>
<lg><l>Ai – disse ella – signor, lascia ch'io mora,</l>
<l>e finisca col duolo, anco la vita</l>
<l>perché la grave ambascia che m'accora,</l>
<l>non può, senon per morte, esser finita:</l>
<l>se mi morrò serò di dolor fora,</l>
<l>s'io viverò, la doglia fia infinita,</l>
<l>così quella ch'or pensi usar pietade,</l>
<l>altro alfin non serà che crudeltade! –</l>
</lg>
<lg><l>Insta Ercol, pur ch'ella il suo mal gli spieghi</l>
<l>ed ella: – La bontà che mostro m'hai</l>
<l>vuol che del caso mio nulla ti neghi,</l>
<l>ed il mio mal ti manifesti e i guai,</l>
<l>ma (s'appo te pon nulla i giusti preghi)</l>
<l>prego, poiché il mio male inteso avrai,</l>
<l>contento sia che per uscir di doglia</l>
<l>da questo miser corpo l'alma scioglia.</l>
</lg>
<lg><l>Io amai Alceo ne la mia prima etade,</l>
<l>che meco qui a i confini di Siria nacque,</l>
<l>e d'un tempo era meco e tal beltade</l>
<l>avea che vinta ogn'altra appo lei giacque,</l>
<l>nutrì l'amor tra noi simplicitade,</l>
<l>mentre io l'amassi al mio padre no spiacque,</l>
<l>e passavamo i dì tra noi fanciulli</l>
<l>in feste fanciullesche ed in trastulli.</l>
</lg>
<lg><l>Ma il puerile amor, che senza affanni</l>
<l>fu, qual tra due fanciulli esser convenne</l>
<l>come crebber l'etadi e crebber gli anni,</l>
<l>angoscia tutto e tutto duol divenne</l>
<l>ch'amor, che lieto fu de' nostri danni,</l>
<l>fe' che chiusa mio padre mi rattenne,</l>
<l>giunta a diece anni sì ch'a pena il volto</l>
<l>mirar potea di chi m'avea il cor tolto.</l>
</lg>
<lg><l>Io piangea notte e dì, miseramente,</l>
<l>d'ambascia tal di tal angoscia piena,</l>
<l>che venuto seria un orso clemente,</l>
<l>s'avesse vista la mia grave pena;</l>
<l>l'amante mio, non men di me, dolente,</l>
<l>non men misera ch'io la vita mena,</l>
<l>ma sciolto egli poteva or qua, or là gire,</l>
<l>ov'io, per modo alcun, non potea uscire.</l>
</lg>
<lg><l>Qual progne suol andare intorno al nido,</l>
<l>ond'i figliuoli suoi tolti gli furo</l>
<l>e con amaro e doloroso grido,</l>
<l>sfogar, piangendo, il duolo acerbo e duro,</l>
<l>tal allor giva Alceo, pien d'amor fido,</l>
<l>per lo tempo sereno e per l'oscuro,</l>
<l>intorno a la mia casa solo, solo,</l>
<l>sfogando co' sospir l'intenso duolo.</l>
</lg>
<lg><l>Suspirava il meschino e tanti dardi</l>
<l>m'erano i suoi sospiri e le sue voci,</l>
<l>e altro non potendo con gli sguardi</l>
<l>dava rimedio a le sue doglie atroci,</l>
<l>ma ancor, che dal mio padre i' mi riguardi</l>
<l>se n'avede egli e con grida feroci</l>
<l>m'assale irato e con turbata faccia,</l>
<l>di volermi dar morte, mi minaccia.</l>
</lg>
<lg><l>S'io non mi toglio da mirare Alceo,</l>
<l>né da mirarlo sol, ma da amarlo anco;</l>
<l>non credo ch'alcun mai, per caso reo,</l>
<l>venisse, com'io allor, pallido e bianco,</l>
<l>per paura il mio cor di gel sì feo,</l>
<l>e 'n guisa ogni vigor mi venne manco</l>
<l>ch'a quelle voci, piene d'acerb'ire,</l>
<l>inanzi al padre mio fui per morire.</l>
</lg>
<lg><l>Egli, che vede la mia voglia intensa,</l>
<l>e che pria ogni impossibile seria</l>
<l>che s'estinguesse in me la fiamma accensa,</l>
<l>e mi togliessi da la presa via,</l>
<l>di chiudermi in secreto loco pensa,</l>
<l>sì che più modo alcun non mi si dia</l>
<l>di poter mai veder, né udir colui</l>
<l>cui, da fanciulla, destinata i' fui.</l>
</lg>
<lg><l>E fece, come avea pensato, a punto,</l>
<l>che in una cella chiusa d'ogni intorno,</l>
<l>mi mise e fu il mio cor dal duol sì punto,</l>
<l>ch'io bramava veder l'ultimo giorno,</l>
<l>e senon ch'io temeva che consunto</l>
<l>il viver mio, pien di dolor, di scorno,</l>
<l>il mio fedele amante sen morria,</l>
<l>finiva allora, allor la vita mia.</l>
</lg>
<lg><l>Non vo' creder, signor, che cieco mai</l>
<l>così dolente e sconsolato resti,</l>
<l>poi ch'egli perdut'ha i visivi rai,</l>
<l>e che il suo danno si l'anga e molesti</l>
<l>com'io dolente e misera restai</l>
<l>tra pensier dolorosi, egri e funesti:</l>
<l>mi parve che dal cielo il sol cadesse</l>
<l>e tenebre ogni cosa e orror si fesse.</l>
</lg>
<lg><l>Pur dicea meco:"Forse averrà ancora</l>
<l>ch'ov'or la sorte m'è cruda e maligna,</l>
<l>cercherà trarmi de gli affanni fora</l>
<l>ed a' desiri miei serà benigna!"</l>
<l>Così trista aspettando pure un'ora</l>
<l>che mi desse merce del mio amor digna,</l>
<l>avvenne cosa che 'n più duol m'involse</l>
<l>e quanto di speranza avea mi tolse.</l>
</lg>
<lg><l>Però che il padre mio seco dispose,</l>
<l>volermi dare a un palestin per moglie,</l>
<l>e non sì tosto il suo pensier m'espose,</l>
<l>che mi occuparo il cor via maggior doglie,</l>
<l>benché le tenni entro al mio core ascose</l>
<l>come chi entro a sé duol, per tema accoglie,</l>
<l>e si dimostra tutto allegro in vista,</l>
<l>quantunque l'alma abbia dolente e trista.</l>
</lg>
<lg><l>M'andai pensando se da quel che il padre</l>
<l>mi proponea, potessi trovar via,</l>
<l>di trarmi un giorno fuor de le doglie adre,</l>
<l>ma gli dissimulai la intenzion mia,</l>
<l>e con la fizion, d'inganni madre,</l>
<l>(quel non mostrando che mostrar solia)</l>
<l>finsi di contentarmi che mi desse</l>
<l>per moglie a chi più darmi a lui piacesse.</l>
</lg>
<lg><l>Mi trasse allor de la prigione oscura</l>
<l>(che prigion si potea quel loco dire)</l>
<l>e pose ogni suo studio, ogni sua cura</l>
<l>in ricrearmi e farmi rivenire;</l>
<l>or, mentre questo il padre mio procura,</l>
<l>un fei, celatamente, ad Alceo gire,</l>
<l>il qual gli disse ciò ch'avenuto era</l>
<l>e ch'esser sol di lui volea mogliera.</l>
</lg>
<lg><l>E che volendo il padre mio menarmi</l>
<l>in contado, perch'ivi i' mi rifaccia,</l>
<l>potrò con lui sicuramente andarmi,</l>
<l>sol che quel ch'a me piace, anco a lui piaccia,</l>
<l>e che volendo questa grazia farmi,</l>
<l>venga la notte sì ch'alcun la traccia</l>
<l>non comprenda ed io tosto fuggirommi</l>
<l>seco e tutta al voler suo sopporommi.</l>
</lg>
<lg><l>La madre, il padre ed io in contado andiamo,</l>
<l>quel dì, ma il padre a la città ritorna,</l>
<l>io, che la notte venga aspetto e bramo,</l>
<l>e che tosto la luna apra le corna,</l>
<l>ecco, mentre ch'Alceo tacita chiamo,</l>
<l>sento che il messaggiero a me ritorna</l>
<l>e mi dice ch'Alceo viene a me ratto</l>
<l>per compir quel che per lui dir gli ho fatto.</l>
</lg>
<lg><l>La notte vien e viene il mio Alceo seco,</l>
<l>ed io fuori men vo' senza altra scorta,</l>
<l>ed ambi se n'andiam per l'aer cieco,</l>
<l>lasciando al messaggier chiuder la porta;</l>
<l>pria che il mio amante si congiunga meco,</l>
<l>per quello amore il prego che mi porta</l>
<l>ch'egli mi sposi e 'n questo mi compiaccia</l>
<l>e poscia a pien di me si sodisfaccia.</l>
</lg>
<lg><l>Così fece egli e poscia andiamo lassi,</l>
<l>quanto meglio potemo e giorno e notte,</l>
<l>posandosi or su l'erba, ora su sassi,</l>
<l>ora per boschi, or per solinghe grotte,</l>
<l>varcando asperi colli e duri passi;</l>
<l>tal ch'or per strade intiere, ora per rotte</l>
<l>giungemo, per crudel nostro destino,</l>
<l>in Egitto alla Siria assai vicino.</l>
</lg>
<lg><l>E per aver noi salvocondutto ivi,</l>
<l>faccian pregare il re che n'assicuri</l>
<l>sì che quantunque il padre mio n'arrivi,</l>
<l>non ci abbia, se d'averci ben procuri;</l>
<l>non guarda il re che siamo fuggitivi,</l>
<l>ma dice che non pur vuol che sicuri</l>
<l>siamo appo lui, ma averne tanto cari,</l>
<l>quanto egli si abbia i sudditi più rari.</l>
</lg>
<lg><l>Così n'accoglie questo re malvagio</l>
<l>come se stati fussimo ambi de' suoi,</l>
<l>cenar ne face nel real palagio</l>
<l>e assignar ci fa la stanza poi;</l>
<l>viene la notte, ove pensiamo adagio</l>
<l>goderci ed ecco vengon molti a noi,</l>
<l>i quai prendono Alceo (misera, a pena</l>
<l>spero potere avere a dir ciò lena).</l>
</lg>
<lg><l>Qual madre che dal petto trar si veda</l>
<l>il picciolo figliuol, per morte dargli,</l>
<l>si lancia contra chi n'ha fatto preda,</l>
<l>per non voler lasciare ingiuria fargli,</l>
<l>che benché invano quanto fa, succeda,</l>
<l>nondimen ciò che può fa, per giovargli,</l>
<l>e or stringe il figlio, or urta il traditore,</l>
<l>ch'al torle del figliuol, gli tolse il core.</l>
</lg>
<lg><l>Tal mi gitto ad Alceo lassa e l'abbraccio,</l>
<l>né il vo' lasciare in man di que' crudeli,</l>
<l>ed ora questo, or quel da lui discaccio,</l>
<l>ma non val ch'io lor spinga, o mi quereli,</l>
<l>ch'un di color gli avinge intorno un laccio,</l>
<l>(cagion che 'n mezzo il petto il cor mi geli)</l>
<l>poi gli legaro i pié, legar le mani,</l>
<l>tutti que' crudi ed arrabiati cani.</l>
</lg>
<lg><l>E mi cacciaro de la città gli empi,</l>
<l>ma rimase il cor mio dentro la terra,</l>
<l>col cor di quel, per cui, da tutti i tempi,</l>
<l>mi fece ingiusto amor sì crudel guerra;</l>
<l>stasera deono far del mio Alceo scempi,</l>
<l>que' traditori, e porlomi sotterra,</l>
<l>sì che tu vedi s'a ragion finire</l>
<l>cerco la vita e il duol col mio morire.</l>
</lg>
<lg><l>Però ti prego, se pietà in te puote</l>
<l>quel che potere in gentil l'alma deve,</l>
<l>che lasci che al gran duol che mi percuote,</l>
<l>fin doni, col finir la vita breve,</l>
<l>perché se tutte le celesti ruote</l>
<l>s'unissero a lenire il mio mal greve,</l>
<l>una dramma scemar non potrian sola</l>
<l>del gran dolor che me a me stessa invola! –</l>
</lg>
<lg><l>E detto ciò, di pianto amaro un fiume</l>
<l>con cocenti sospir la donna sparse</l>
<l>su il bianco sen da l'uno e l'altro lume,</l>
<l>né dal voler morir potea ritrarse;</l>
<l>Ercole allor, secondo il suo costume,</l>
<l>la prega ch'ella voglia consolarse,</l>
<l>perché egli gli darà vivo il consorte,</l>
<l>morto il tiranno e le sue genti morte.</l>
</lg>
<lg><l>Qual chi si trova in amorosa doglia</l>
<l>dà facile credenza a quel che vuole,</l>
<l>e par che lietamente i detti accoglia</l>
<l>di chi promette aitarlo ed il console,</l>
<l>tal Iante allora par che si raccoglia</l>
<l>e presti intiera fede a le parole</l>
<l>d'Ercole e il segue con sicura speme,</l>
<l>di tor l'amante da le pene estreme.</l>
</lg>
<lg><l>Mentre che Iante misera e dolente</l>
<l>raccontava il suo male al forte Alcide,</l>
<l>se n'erano iti ben velocemente</l>
<l>a la città, ove gli osti il crudo ancide;</l>
<l>entra Ercole e il nocchiero immantinente,</l>
<l>ella ancora che 'n Ercol si confide,</l>
<l>entrar non vuole ed a la porta stassi</l>
<l>e lascia che il nocchiero ed Ercol passi.</l>
</lg>
<lg><l>L'addolorata Iante for si stette,</l>
<l>Ercole entrò ne la città e il nocchiero,</l>
<l>il portonaio un manda che si affrette</l>
<l>e dica al re che giunto è un forestiero,</l>
<l>c'ha seco un servo: il messo in via si mette</l>
<l>ed al re se ne va pronto e leggero;</l>
<l>il re, ciò inteso, manda due suoi fore</l>
<l>ch'Alcide accolgan col mostrargli amore.</l>
</lg>
<lg><l>Ercol, tosto ch'uscir fuor de la torre,</l>
<l>a cui giunt'era, que' malvagi vide,</l>
<l>col tronco in mano a l'uscio si va a opporre</l>
<l>e il capo ad ambi, a un colpo sol divide;</l>
<l>poi ne la rocca impetuoso corre</l>
<l>e al primo incontro tutti quegli ancide</l>
<l>ch'erano a la custodia de la porta</l>
<l>ed oltra al re sen va senza altra scorta.</l>
</lg>
<lg><l>Ed Alceo vede in mezzo al re ed al figlio,</l>
<l>e che su il capo gli hanno ambi le mani,</l>
<l>e fanno sovra lui basso bisbiglio,</l>
<l>qual costume era in quegli offici insani</l>
<l>v'era di sacerdoti un gran conciglio,</l>
<l>e numer grande di quegli inumani</l>
<l>che crudeli, dal re crudo chiamati,</l>
<l>a la custodia sua stavano armati.</l>
</lg>
<lg><l>Ad Ercol tosto ch'egli vide il viso</l>
<l>de l'infelice e miser giovanetto,</l>
<l>di vedere il suo Ila gli fu aviso,</l>
<l>ch'ivi si stesse con dolente aspetto</l>
<l>e disse: – Ai quanto male era, ch'ucciso</l>
<l>fusse giovane tale! – E questo detto,</l>
<l>col tronco al re s'aventa e il fere e preme,</l>
<l>e con lui fere il crudel figlio insieme.</l>
</lg>
<lg><l>Cadono allor que' due malvagi in terra</l>
<l>non morti no, ma così rotti e infranti,</l>
<l>ch'era nessun di lor più atto a far guerra,</l>
<l>incontinente i sacerdoti, inanti</l>
<l>contra Ercol van per farlo andar sotterra,</l>
<l>col tronco egli si pon tra tutti quanti,</l>
<l>e proprio par, tra quella turba ria,</l>
<l>alano, che tra cervi entrato sia.</l>
</lg>
<lg><l>Non perdonan però a spiedo, né a lancia,</l>
<l>né a saette, né a spade i traditori,</l>
<l>ch'erano ivi custodi, or a la pancia</l>
<l>gli danno, a la schiena or colpi maggiori,</l>
<l>con forte braccio alcun dardo gli lancia,</l>
<l>perché gli passi il petto e che l'accori,</l>
<l>ma il cuoio del leon sì il defendea,</l>
<l>che vano uscia ciò che ciascun facea.</l>
</lg>
<lg><l>La bombarda non fa de l'alamano</l>
<l>stuolo quand'è ne la battaglia stretto,</l>
<l>come Ercol fa di quello stuol villano,</l>
<l>ferendogli or nel viso, ora nel petto,</l>
<l>copre di busti e braccia tronche il piano</l>
<l>e fa volare i capi insino al tetto:</l>
<l>a chi spezza il galone, a chi la coscia,</l>
<l>a chi apre il ventre con crudele angoscia.</l>
</lg>
<lg><l>Il crudo re e il figliuol son spettatori</l>
<l>de la mal messa turba, a loro amica,</l>
<l>con quali angoscie e con quai lor dolori,</l>
<l>so che chiaro egli vi è, senza ch'io il dica,</l>
<l>ma faceva le lor doglie maggiori</l>
<l>il saper che la mano a lor nemica,</l>
<l>aveva a far di lor sì crudi scempi</l>
<l>ch'esser devean d'ogni miseria essempi.</l>
</lg>
<lg><l>Quale il miser dannato veder suole</l>
<l>il manigoldo verso lui venire,</l>
<l>che se ben del suo fin si lagna e duole,</l>
<l>certo è però di nol poter fuggire,</l>
<l>e sa che non varran preghi, o parole,</l>
<l>a potere il destin fiero ammollire,</l>
<l>tal quegli e questi fu, tosto ch'Alcide,</l>
<l>venir, col tronco in man verso lor, vide.</l>
</lg>
<lg><l>Si diero a i preghi. Ercol:Mercé non merta</l>
<l> – disse – chi fu da ogni mercé lontano,</l>
<l>e come voi già facevate offerta</l>
<l>al vostro idol crudel di sangue umano,</l>
<l>così serà la vostra vita offerta</l>
<l>a lui, né punto dee parervi strano,</l>
<l>ch'ora debbiate quella morte fare,</l>
<l>ch'a gli altri voi già solevate dare! –</l>
</lg>
<lg><l>Mentre Ercole in mischia era ivi, il padrone</l>
<l>fuor de la torre andato era smarrito,</l>
<l>temendo non cader ne la tenzone,</l>
<l>se 'n quella orribil mischia egli fusse ito;</l>
<l>nol veggendo il figliuol d'Anfitrione</l>
<l>pensa che fusse de la torre uscito,</l>
<l>onde chiamollo e disse: – Ho uccisi i rei!</l>
<l>Entra, ch'io ti dirò quel che far dei! –</l>
</lg>
<lg><l>Sicur, ciò inteso, allora entrò il nocchiero,</l>
<l>Ercol le man legar dietro le rene</l>
<l>gli fe' a que' rei, dicendo: – Questo fiero</l>
<l>re, col figliuolo i' vo' ch'ora tu svene! –</l>
<l>Godeo il nocchier mandargli a l'orco nero,</l>
<l>col dare a lor le meritate pene;</l>
<l>morti i malvagi, Ercole, Alceo disciolse</l>
<l>e con lui verso Iante i passi volse.</l>
</lg>
<lg><l>Andando, Alceo disse: – M'avete mostro</l>
<l>quanto io vi debba, ma dimostro ancora</l>
<l>ch'avendomi voi fatto tutto vostro,</l>
<l>non mi posso cavar d'obligo fora,</l>
<l>ché se mi avete libero dal mostro,</l>
<l>ch'era per darmi morte allora, allora,</l>
<l>s'io v'offro questa vita, i' veggo ch'io</l>
<l>sol v'offro il vostro e nulla dò del mio.</l>
</lg>
<lg><l>Ma perché so ch'uomo gentil non chiede</l>
<l>senon quel che pon dar le forze altrui,</l>
<l>poiché mia vita è vostra, sol la fede</l>
<l>per tanto beneficio obligo a voi</l>
<l>che fin, che spirto avrò, che movrò piede,</l>
<l>rimembrando qual son, qual dianzi i' fui,</l>
<l>serò sempre con fe' pronto a servirvi,</l>
<l>e pur che comandiate, ad ubidirvi! –</l>
</lg>
<lg><l>Alceo quel fe' ch'uomo gentil far deve</l>
<l>in riconoscer singolare officio,</l>
<l>che troppo strano è s'un bene riceve</l>
<l>che non conosca poscia il beneficio,</l>
<l>e chi a commetter dassi error sì greve,</l>
<l>da Dio attender ne dee giusto supplicio,</l>
<l>ch'uomo alcuno da lui non è più odiato</l>
<l>di chi si mostra al beneficio ingrato.</l>
</lg>
<lg><l>Mentre così dicean, da l'empia torre</l>
<l>giunsero ove era la cortese Iante;</l>
<l>ella, Alceo visto, ad abbracciarlo corre,</l>
<l>lieta quant'era sconsolata inante;</l>
<l>tal, che dal collo non gli si sa torre,</l>
<l>si gode Alceo de le carezze tante</l>
<l>e come suscitato sia da morte,</l>
<l>abbraccia anch'ei la sua cara consorte.</l>
</lg>
<lg><l>La qual, rivolta al gran figlio di Giove,</l>
<l>il ringrazia che il suo fedel tolt'abbia</l>
<l>dal supplicio, cui par non era altrove,</l>
<l>s'effetto avea del re crudel la rabbia</l>
<l>e dice ch'ovunque ella si ritrove,</l>
<l>in Persia, in Palestina, od in Arabia,</l>
<l>sempre serà sua serva e così dice</l>
<l>Alceo, via più d'ogni mortal felice.</l>
</lg>
<lg><l>Ercole allora: – Altro da voi non chero,</l>
<l>ma s'Alceo, nulla pure appo te vaglio,</l>
<l>ti raccordo a conoscer l'amor vero</l>
<l>di Iante, cui nessuno amore agguaglio,</l>
<l>ed a te Iante, ch'ogni tuo pensiero</l>
<l>finisca in lui, fin d'ogni tuo travaglio,</l>
<l>e che tu sempre attenda a tener viva</l>
<l>questa tua bella fe' fin che tu viva! –</l>
</lg>
<lg><l>Mentre Ercol così dice ecco venire</l>
<l>di Iante il padre e pallida ella viene,</l>
<l>temendo che di sdegno pieno e d'ire</l>
<l>a lei non voglia dar supplici e pene;</l>
<l>vistala il buono Alcide impallidire,</l>
<l>le chiede la cagion, perché tal viene:</l>
<l>ella gli addita lagrimosa il padre,</l>
<l>onde ne teme pene acerbe ed adre.</l>
</lg>
<lg><l>Alcide volta a lui subito il piede</l>
<l>e la cagion dimanda, perché vegna:</l>
<l>Siro (tal nome avea) che Iante vede,</l>
<l>dice perché costei ch'è là sostegna</l>
<l>tal pena, quale il suo fallo la chiede,</l>
<l>e essempio a ogn'altra disleal divegna;</l>
<l>Ercol, che inteso avea tutte le cose,</l>
<l>il padre a perdonarle al fin dispose.</l>
</lg>
<lg><l>Parole dette fur di cortesia</l>
<l>di qua e di là e ciascun licenza prese;</l>
<l>del re la morte e de la gente ria</l>
<l>tra tanto la città seppe e il paese,</l>
<l>e allor si vide quanto grato sia</l>
<l>la morte d'un re crudo e discortese,</l>
<l>ch'ancor ch'ognuno il suo caso intendesse,</l>
<l>non se ne vide un, pur che si dolesse.</l>
</lg>
<lg><l>Anzi sapendo il popol che disceso</l>
<l>era Ercole da Giove imaginosse</l>
<l>ch'egli di giusto e divin sdegno acceso,</l>
<l>da Creta a quella impresa andato fosse,</l>
<l>onde stette ciascuno in sé sospeso,</l>
<l>né in favor del tiranno alcun si mosse;</l>
<l>Ercol sendo già il mar tranquillo, in nave</l>
<l>salse e andò in Creta con l'aura suave.</l>
</lg>
<lg><l>Giunto Ercol, l'altro dì inanzi la sera,</l>
<l>giunse Nicandro col suo stuolo armato;</l>
<l>in campo azzurro avea ne la bandiera</l>
<l>un braccio uman da l'umero spiccato;</l>
<l>chiese Ercol, perché tal la sua insegna era</l>
<l>ed egli il tutto vi serà narrato.</l>
<l>Solcando il mare Ercole, in un momento,</l>
<l>fece spiegar tutte le vele al vento.</l>
</lg>
<lg><l>E i marinari, con allegro grido,</l>
<l>usando a gara forza ed usando arte,</l>
<l>si dilungaro dal cretense lido,</l>
<l>andando in alto mare, a vele sparte.</l>
<l>Fe' entrar ne la sua barca Ercole il fido</l>
<l>Nicandro e il mise tra' compagni in parte,</l>
<l>ch'ognun di loro acconciamente udio</l>
<l>quel ch'a narrar verrò dimane anch'io.</l></lg></div1>

<div1><head>XXIV</head>

<lg><l>Vano pensier, che 'n lascivo uomo regna,</l>
<l>sì dal dritto camin sovente il toglie,</l>
<l>ch'a donna, ch'è d'ogn'alta loda degna,</l>
<l>dà biasmo, perch'è dura a le sue voglie,</l>
<l>e benché n'arda in van, sempre s'ingegna</l>
<l>far credere ad ognun che il frutto coglie</l>
<l>del folle amor, macchiando l'altrui onore,</l>
<l>s'egli ben di desio si strugge e more.</l>
</lg>
<lg><l>E quindi avien che spesso biasmo acquista</l>
<l>non una donna sol, ma tutto il sesso,</l>
<l>per falsa colpa che accusa e atrista</l>
<l>donna, che fallo pur non ha commesso,</l>
<l>ma che 'n tutta la vita non fu vista</l>
<l>aver pensier di disonesto eccesso, </l>
<l>ond'altri crede poi quel che non lece</l>
<l>che sian tutte macchiate d'una pece.</l>
</lg>
<lg><l>E per questa cagion s'odon le voci</l>
<l>in biasmo de le donne, così ardenti</l>
<l>da chi degne le tien di mille croci,</l>
<l>di catene, di ceppi e di tormenti,</l>
<l>non s'accorgendo che lor danno i Proci</l>
<l>(trovandosi le man piene di venti)</l>
<l>infamia tal, perché, pieni di rabbia,</l>
<l>voglion mostrar non seminare in sabbia.</l>
</lg>
<lg><l>Negar però non vo' quel che si vede,</l>
<l>che 'n tanta moltitudine di donne,</l>
<l>non ne sian d'impudiche, o per mercede,</l>
<l>o per vano desir, che 'n lor s'indonne,</l>
<l>ma ve n'ha tante d'inviolabil fede</l>
<l>e di salda onestà ferme colonne,</l>
<l>che per una di quelle ree impudiche,</l>
<l>mille e mille ne son d'onestà amiche.</l>
</lg>
<lg><l>E mi par poter dir, che la costanza,</l>
<l>che nel feminil sesso si ritrova,</l>
<l>cagione sia che se per mala usanza</l>
<l>donna dal camin dritto si rimova,</l>
<l>sia conosciuta questa sua inconstanza,</l>
<l>per cosa assai maravigliosa e nova,</l>
<l>il che non si faria se l'uom vedesse</l>
<l>ne lo stuol tutto queste macchie impresse.</l>
</lg>
<lg><l>E se sei, dieci, venti uomini e trenta,</l>
<l>ch'a i ladrone ci diansi a gli omicidi  </l>
<l>non dannan gli altri c'han la mente intenta</l>
<l>a gir, per virtù, altieri in tutti i lidi,</l>
<l>perché deve la gloria restar spenta</l>
<l>de le donne, per poche in cui s'annidi</l>
<l>disonestà lascivia, inganno e dolo,</l>
<l>sendo onesto fedel poi l'altro stuolo?</l>
</lg>
<lg><l>Ma a che cerch'io con penna e con inchiostro</l>
<l>illuminar chi da sé luce rende?</l>
<l>Come se non avesse già dimostro</l>
<l>questo sesso gentil quanto egli splende,</l>
<l>però tornando al primo parlar nostro,    </l>
<l>chiaro vi fia che l'altrui onore offende</l>
<l>tal, che si vanta e vanamente gracchia</l>
<l>di donna, che 'n se mai non ebbe macchia.</l>
</lg>
<lg><l>Ne l'altro canto i' vi promisi esporre,</l>
<l>perché Nicandro ne la rossa insegna,</l>
<l>voluto avesse il braccio umano torre,</l>
<l>come chi il segno primo e sprezza e sdegna,</l>
<l>però tempo mi par ch'io debba sciorre</l>
<l>l'obligo e dirvi l'alta impresa e degna</l>
<l>ch'al figliuolo narrò d'Anfitrione</l>
<l>il valoroso e nobile barone.</l>
</lg>
<lg><l>Visto ch'ognuno intento era ad udire</l>
<l>l'istoria che promise il cavaliero,</l>
<l>egli, che desiava di scoprire</l>
<l>de la difesa donna l'onor vero,</l>
<l>così cominciò: – In Elide desire</l>
<l>vano empì un uom di così stran pensiero,</l>
<l>ch'arse di donna non men vaga e snella,</l>
<l>che cortese in maniere ed in favella.</l>
</lg>
<lg><l>Costei giunta era ad uomo sì gentile,</l>
<l>di corpo sì formato e bel d'aspetto</l>
<l>che l'amor di qualunque altro avea a vile</l>
<l>perch'avea lui per suo signore eletto;</l>
<l>né le poteva alcun far mutar stile</l>
<l>benché pien si mostrasse d'alto affetto</l>
<l>che con la fe' con cui gli s'era data,</l>
<l>voleva al suo marito esser legata.</l>
</lg>
<lg><l>Ma essendo, come abbiam detto, cortese</l>
<l>larga di guardi e vaga di sembiante,</l>
<l>saluto sempre a ogni saluto rese,</l>
<l>con maniera gentile, onde l'amante,</l>
<l>di ch'io vi parlerò, di lei s'accese</l>
<l>tanto, quanto altro si accendesse inante,</l>
<l>di donna che pensasse di potere</l>
<l>con preghi o con merce a sua voglia avere.</l>
</lg>
<lg><l>In casa de la donna una vecchia era,</l>
<l>ch'avanzava di tempo la Cumea,</l>
<l>di sozzo aspetto e abominevol ciera,</l>
<l>simile al malvagio animo ch'avea;</l>
<l>vista la vecchia il folle amante spera</l>
<l>se piegar puote questa donna rea</l>
<l>di non poter aver mezo migliore</l>
<l>di scoprire a l'amata il grave ardore.</l>
</lg>
<lg><l>Con doni cerca indurla e con suoi preghi</l>
<l>a far che quella, ond'avampava tutto,</l>
<l>facile a' suoi desir si volga e pieghi,</l>
<l>e il tragga fuor de l'angoscioso lutto;</l>
<l>le dice che d'aitarlo ella non neghi,</l>
<l>che se il suo amor, per lei fia al fin condutto,</l>
<l>non pur per madre l'averà, ma d'ogni</l>
<l>cosa largo le fia che le bisogni.</l>
</lg>
<lg><l>E quivi aggiunse le parole e i modi,</l>
<l>che insegnar suol amor a chi lui segue</l>
<l>e meschia insieme giuramenti e frodi,</l>
<l>acciò che l'aspra fiamma nol dilegue,</l>
<l>ma amor con modo tale arda ed annodi</l>
<l>la donna, che i suoi lacci e il foco adegue,</l>
<l>e ch'ella in lui così ogni voglia ponga</l>
<l>ch'ad essergli cortese si disponga.</l>
</lg>
<lg><l>Costei, ch'era una aletto, una megera</l>
<l>venuta a noi da le tartaree parti,</l>
<l>e del suo male oprare andava altiera,</l>
<l>ingannando con fraude altri e con arti</l>
<l>gli dice: – Io voglio questa tua guerriera,</l>
<l>col tempo, sì cortese e amica farti,</l>
<l>che vo' che sol te notte e giorno chiami</l>
<l>e sol te sovra ogni mortal cosa, ami.</l>
</lg>
<lg><l>Ma perché far ciò non si può in un giorno,</l>
<l>ché bisogna disporla a poco, a poco,</l>
<l>pascendo te n'andrai del viso adorno,</l>
<l>per refrigerio del tuo ardente foco,</l>
<l>insin ch'a poter far con lei soggiorno,</l>
<l>commodo, tempo ti ritrovo e loco! –</l>
<l>Così con finta e verisimil ciancia,</l>
<l>tiene il folle amator su la bilancia.</l>
</lg>
<lg><l>Questi, credendo quel ch'egli vorrebbe,</l>
<l>per verissimo tien ciò ch'ella dice</l>
<l>e risponde ch'a lei tanto egli debbe,</l>
<l>quanto venir per lei spera felice,</l>
<l>e che la molta confidenza ch'ebbe</l>
<l>di averla ne l'amore suo fautrice,</l>
<l>l'aveva indutto a dimandarle aita</l>
<l>per conservazion de la sua vita.</l>
</lg>
<lg><l>E che sperar voleva, che tantosto,</l>
<l>ch'ella vedesse l'agio si daria</l>
<l>a quel che di finir gli avea proposto,</l>
<l>col mezzo, che miglior le pareria;</l>
<l>poi ch'assai detto fu, fu assai risposto,</l>
<l>e la vecchia promise che faria</l>
<l>che ne godrebbe; il giovane partissi,</l>
<l>avendo mille strali entro al cor fissi.</l>
</lg>
<lg><l>Come si vede tenera fanciulla</l>
<l>allegra star di quel che le promise</l>
<l>la madre e avere ogn'altra cosa a nulla</l>
<l>ch'altri di voler darle si divise,</l>
<l>così seco si gode e si trastulla</l>
<l>con la speranza che nel cor gli mise</l>
<l>la mala vecchia il giovane inesperto,</l>
<l>tenendo ciò ch'ella avea detto, certo.</l>
</lg>
<lg><l>Ovunque la sua donna compariva,</l>
<l>l'amante l'era inanzi riverente,</l>
<l>ma bench'ardesse molto, non ardiva</l>
<l>indicio darle de l'accesa mente;</l>
<l>ella, che non credea che per lasciva</l>
<l>voglia ciò fesse, baldanzosamente</l>
<l>gli rendeva il saluto e con un riso</l>
<l>accompagnava spesso il lieto viso.</l>
</lg>
<lg><l>La vecchia intanto in lui nutre la face,</l>
<l>cangiando i molti doni in gran promesse,</l>
<l>e mostra ch'a la donna molto piace</l>
<l>ch'abbia per lei nel cor le fiamme impresse,</l>
<l>e che disposta era di dargli pace,</l>
<l>tosto ch'agio il marito le ne desse</l>
<l>e che se l'aspettar gli parea grave,</l>
<l>gli saria esser con lei poi più soave.</l>
</lg>
<lg><l>Qual medico che febre ardente voglia</l>
<l>curar con pura e fredda acqua di fonte,</l>
<l>a l'infermo di bere accresce voglia,</l>
<l>cercando che la sete ognor sormonte,</l>
<l>tal de la donna la rea vecchia invoglia</l>
<l>il semplice garzon, perché più monte</l>
<l>il desio di goderla, acciò che poi,</l>
<l>ella possa compire i pensier suoi.</l>
</lg>
<lg><l>Quindi talor la scelerata vecchia</l>
<l>gli dona, a nome de la donna un fiore,</l>
<l>dicendo: – La tua amante si apparecchia</l>
<l>a trarti fuor d'affanno e di dolore! –</l>
<l>Il miserello, che le porge orecchia,</l>
<l>le presta fede e pur vive in errore</l>
<l>che nulla del suo amor la donna udiva,</l>
<l>e di ciò che costei dicea, mentiva.</l>
</lg>
<lg><l>Ché se per cenno alcuno, o per parola</l>
<l>de la vecchia il suo amore avesse inteso,</l>
<l>impender l'avria fatta per la gola,</l>
<l>tanto ne saria stato il cor suo offeso,</l>
<l>ma così avea, ne la tartarea scuola,</l>
<l>questa malvagia il simolare appreso,</l>
<l>ch'ancor che fusse scelerata e scaltra,</l>
<l>si facea nondimen tenere un'altra.</l>
</lg>
<lg><l>Onde la donna e tutta la famiglia</l>
<l>non solo non l'avean per scelerata, </l>
<l>ma tutti la credean d'onestà figlia,</l>
<l>e la miglior che fusse al mondo nata;</l>
<l>intanto la rea vecchia il tempo piglia</l>
<l>e porta al folle amante una ambasciata</l>
<l>e dice che la donna sua sapere</l>
<l>gli fa che dar gli vuol quel ch'egli chere.</l>
</lg>
<lg><l>E ch'è il marito suo per uscir fuore</l>
<l>de la terra e per irsene in contado,</l>
<l>e che però la notte, a le quattro ore,</l>
<l>venga ch'avrà quel che d'aver gli è a grado</l>
<l>e ch'ella intanto gli mandava il core,</l>
<l>(il che sogliono far donne di rado)</l>
<l>non pur per chiaro de l'amor suo segno,</l>
<l>ma per rara sicura e certo pegno.</l>
</lg>
<lg><l>Come il marito suo sposa novella</l>
<l>piena d'amor, con desiderio attende</l>
<l>e sdegnosa talor seco favella,</l>
<l>ché tardi troppo e il suo tardar riprende</l>
<l>se portata le vien da alcun novella,</l>
<l>ch'egli sen venga a lei, via più se incende</l>
<l>e non le par che mai quell'ora giunga</l>
<l>ch'ella col suo marito si congiunga.</l>
</lg>
<lg><l>Così costui, che non scorge le insidie</l>
<l>e più crede a costei che non bisogna,</l>
<l>tanto lieto è che par che non invidie</l>
<l>suo stato a Giove e sol quell'ora agogna,</l>
<l>che vincer gli può far tutte le invidie,</l>
<l>e lo sciocco, veggiando, seco sogna</l>
<l>che con la cara sua donna si giaccia</l>
<l>e come a grado gli è se ne compiaccia.</l>
</lg>
<lg><l>E tanta ave nel cor questi allegrezza,</l>
<l>che tenerla entro a sé non la può occolta,</l>
<l>vizio che commune è a la giovanezza,</l>
<l>s'a giovane piacer donna si volta</l>
<l>che gioventù poco ogni gioia apprezza</l>
<l>se non la fa sapere a gente molta,</l>
<l>donna ch'a tal si dia ch'arda e sfaville</l>
<l>certa esser può ch'a saper l'abbiam mille.</l>
</lg>
<lg><l>Se n'andò questi allora a' suoi compagni</l>
<l>e disse loro: – Omai quel tempo è giunto</l>
<l>che il ciel non vuol che più mi dolga o lagni,</l>
<l>ma ch'io sia al sommo del mio bene assunto,</l>
<l>e de i perduti doni alti guadagni</l>
<l>faccia con chi mi ha quasi arso e consunto</l>
<l>Eutimia bella (che così era detta</l>
<l>la donna) nel suo seno oggi m'aspetta! –</l>
</lg>
<lg><l>Ma perché Eutimia era di pudicizia</l>
<l>e d'onore appo ognun verace essempio,</l>
<l>molti pensar che la costui nequizia</l>
<l>volesse imporre a lei vizio tanto empio,</l>
<l>pensaro altri che senza altra malizia,</l>
<l>questi dicesse il ver com'un uom scempio,</l>
<l>che sciocco è ben chi fa sapere altrui</l>
<l>quel che devria tener secreto in lui.</l>
</lg>
<lg><l>Ché i sospiri, ch'avea per costei sparsi,</l>
<l>le parole che inanzi aveano avute,</l>
<l>da lui costoro e visto ella mostrarsi</l>
<l>larga e cortese a rendergli salute,</l>
<l>creder lor fer che non devea vantarsi</l>
<l>costui, ma che le stelle fusser sute</l>
<l>a' suoi caldi desir tanto seconde</l>
<l>che non si avesse a pascer più di fronde.</l>
</lg>
<lg><l>E tanto più il credean, quanto egli vago</l>
<l>era più di ciascun de la sua terra,</l>
<l>ed oltra la serena e bella imago,</l>
<l>largo spendeva, il che sovente atterra</l>
<l>fede ed onor, facendo l'uomi più vago</l>
<l>de l'oro, ch'ire il fa spesso sotterra</l>
<l>che di quel che nel mondo altri sublima</l>
<l>e il face avere in pregio ed in gran stima.</l>
</lg>
<lg><l>Venne la sera e fece l'aria oscura</l>
<l>e il giovane a gir là non fe' dimora,</l>
<l>molti, vaghi veder questa ventura,</l>
<l>là andaro di nascosto insieme allora;</l>
<l>la vecchia, che d'aprirgli aveva cura,</l>
<l>sentito il segno ch'egli die di fuora,</l>
<l>venne a la porta e ratta gliel'aperse</l>
<l>e piena di letizia, a lui si offerse.</l>
</lg>
<lg><l>Parve ad ognun, per ciò, vedere aperto,</l>
<l>che fusse egli da Eutimia introdutto ivi,</l>
<l>onde le nacque, fuor d'ogni suo merto,</l>
<l>disnor che da costoro in varii rivi</l>
<l>si sparse, tal che fuori ed a coperto</l>
<l>si dicea ch'ella i detti aveva schivi,</l>
<l>e che 'n palese onesta e vergognosa</l>
<l>era, e 'n secreto meretrice ascosa.</l>
</lg>
<lg><l>Faulo (che tal del giovane era il nome)</l>
<l>credendo di goder la donna amata,</l>
<l>e depor ne le braccia sua le some</l>
<l>del duolo, ond'egli avea l'alma gravata,</l>
<l>si trovò involto senza saper come,</l>
<l>ne la rete che tesa gli era stata,</l>
<l>da quella vecchia e ov'esser credea in gioia,</l>
<l>si vide involto in incredibil noia.</l>
</lg>
<lg><l>Ché la malvagia vecchia, a le cui fraude</l>
<l>il nome di Apatila convenea,</l>
<l>in mille modi al giovanetto applaude</l>
<l>e dice che di lui goder volea,</l>
<l>perché bramosa era di darsi laude</l>
<l>che col più bel garzon, ch'allor vivea,</l>
<l>con suo molto piacer, fusse giaciuta,</l>
<l>poi ch'a l'ultima etade era venuta.</l>
</lg>
<lg><l>Pensate voi, come restò stordito</l>
<l>questo semplice amante, il qual pensando</l>
<l>avuto aver da la sua donna invito</l>
<l>e di giacer con lei tra sé sperando,</l>
<l>d'Apatila trovossi esser schernito </l>
<l>e bisognò che con lei fusse, quando </l>
<l>ella gli disse che mai non pensasse</l>
<l>goder de l'amor suo, se lei sprezzasse.</l>
</lg>
<lg><l>Ma che, se non restava ella delusa,</l>
<l>faria che i suoi pensier non andrian vuoti,</l>
<l>perché non era a lei la strada chiusa,</l>
<l>di far ch'Eutima in lui ponga i suoi voti;</l>
<l>egli, ch'avea nel cor la fiamma infusa</l>
<l>e porti avea ad amor ben mille voti</l>
<l>con questa speme andò a la vecchia in braccio</l>
<l>ch'ogni foco potea far venir ghiaccio.</l>
</lg>
<lg><l>Qual uom che pensi andare ove diletto</l>
<l>speri trovare, o cosa altra soave,</l>
<l>se fantasma gli occorre in sozzo aspetto,</l>
<l>si raccapriccia per lo timor ch'ave,</l>
<l>tale allora divenne il giovanetto,</l>
<l>ch'ove pensava a la sua fiamma grave</l>
<l>refrigerio trovar, trovò costei</l>
<l>da por paura a gli infernali dei.</l>
</lg>
<lg><l>I' vo' lasciar, che questa rea vecchiaccia</l>
<l>vincesse in viso la brutezza istessa</l>
<l>e qualunque altra cosa più dispiaccia,</l>
<l>od a l'infernali ombre più s'appressa,</l>
<l>oltra la sozza e formidabil faccia,</l>
<l>eran le membra, onde composta era essa,</l>
<l>tali che rassembrava ch'ella fosse,</l>
<l>sotto pelle di donna, un sacco d'osse.</l>
</lg>
<lg><l>Costei, che cominciato sì per tempo</l>
<l>aveva a dare a la libidin opra,</l>
<l>ch'a mente non avea che 'n alcun tempo</l>
<l>fosse vergine stata, o ver senz'opra,</l>
<l>poiché fu sotto il giovane sì a tempo</l>
<l>il fracido suo corpo e move ed opra,</l>
<l>che non si move così ratto torno,</l>
<l>quando si gira e si rivolve a torno.</l>
</lg>
<lg><l>Tal, che se quella orribile figura,</l>
<l>quel secco corpo che pareva un legno,</l>
<l>a Faulo messo avea quasi paura,</l>
<l>e nel principio, pien l'avea di sdegno,</l>
<l>al piacer che di dargli si procura</l>
<l>la sozza vecchia con ogni suo ingegno,</l>
<l>gli fa men grave il suo congiungimento</l>
<l>sì che 'n tutto non resta mal contento.</l>
</lg>
<lg><l>Non tanti modi, né maniere tante</l>
<l>imaginossi, per piacere altrui,</l>
<l>o Cirene, o Meonia, od elefante</l>
<l>quante la rea per trastullar costui,</l>
<l>quante donne provate aveva e quante</l>
<l>erano insino allor state con lui</l>
<l>di lascive per nulla ebbe, o per poco,</l>
<l>appresso a quel che 'n ciò gli die' ella gioco.</l>
</lg>
<lg><l>Finita ch'ebbe il giovane la danza,</l>
<l>lasciò la vecchia e a' suoi compagni andosse,</l>
<l>data Apatila avendogli fidanza</l>
<l>di far che, come egli con lei corcosse,</l>
<l>avesse a godere anco, con baldanza,</l>
<l>chi il cor sì fieramente gli percosse,</l>
<l>Eutimia dico, perché conoscesse</l>
<l>quanto ella, in gioco tale, a lei cedesse.</l>
</lg>
<lg><l>E qual uom, che 'n error grave è caduto,</l>
<l>sì che il viso rossor molto gli tinge,</l>
<l>perché il fallo da ognun non sia veduto,</l>
<l>molte cose contrarie al ver, si finge;</l>
<l>e perché il falso per lo ver tenuto</l>
<l>gli sia, la cosa si colora e pinge,</l>
<l>ch'altri s'acqueta a quanto egli gli dice,</l>
<l>né a cosa da lui detta, contradice.</l>
</lg>
<lg><l>Tal con Eutimia disse avere avuta</l>
<l>questi incredibil gioia e che non meno</l>
<l>ella era dolce in fatto, che tenuta</l>
<l>egli l'avesse al bel viso sereno,</l>
<l>ché quanta aveva mai beltà veduta,</l>
<l>quanto giamai gustato avea d'ameno,</l>
<l>nulla trovava ch'agguagliasse il buono</l>
<l>e le rare bellezze che 'n lei sono.</l>
</lg>
<lg><l>E, voltando in contrario il sozzo e il fello,</l>
<l>d'Apatila, per tal modo discorse</l>
<l>quel che di buono esser devea e di bello</l>
<l>ne l'altra, ch'a' compagni invidia porse,</l>
<l>e di dir cagion diede a questo e a quello</l>
<l>che de le sue menzogne non s'accorse</l>
<l>ch'ancor ch'amor gli strali in ognun scocchi,</l>
<l>contenti non facea senon gli sciocchi.</l>
</lg>
<lg><l>Faulo, per mantener l'opinione</l>
<l>che, ingannando se stesso, in altrui sparse,</l>
<l>continuò d'andare a la magione</l>
<l>d'Eutimia e tutto a la rea vecchia darse,</l>
<l>la qual sempre gli dava intenzione,</l>
<l>che egli poria con la sua donna starse,</l>
<l>(benché tutto dicea con cor malvagio)</l>
<l>tosto che le ne desse il marito agio.</l>
</lg>
<lg><l>Come chi in dubbio stato si ritrove</l>
<l>e de la data speme si nutrisca</l>
<l>e la speranza al fin vana ritrove,</l>
<l>sì che non speri che il desio sortisca,</l>
<l>si dà a tentar, con ogni studio, nove</l>
<l>cose, perché mai sempre non languisca</l>
<l>e per disperazion diviene audace,</l>
<l>e quel che pria non avria fatto, face.</l>
</lg>
<lg><l>Così lo sperar vano a Faulo a tedio</l>
<l>venne e il lungo aspettare e però volle</l>
<l>per altro modo porre a Eutimia assedio,</l>
<l>per veder se può fare il cor suo molle;</l>
<l>ma nel voler tentare nuovo rimedio,</l>
<l>ogni rimedio il misero si tolle,</l>
<l>ché tosto ch'udì Eutimia il suo gran zelo,</l>
<l>gli fe' saper che ella era tutta gelo.</l>
</lg>
<lg><l>E che più tosto calda esser la neve</l>
<l>potrebbe e freddo il foco e dura l'aria</l>
<l>e l'acqua senza umor, la terra lieve,</l>
<l>e giunto in un ciò, che natura varia,</l>
<l>ché il mondo la vedesse mai sì lieve, </l>
<l>sì a la passata sua vita contraria,</l>
<l>ch'altri, che il suo marito, darsi vanto</l>
<l>potesse mai, d'esserle stato a canto.</l>
</lg>
<lg><l>E qual suol verginella dimostrarse</l>
<l>conturbata in aspetto e disdegnosa,</l>
<l>s'ella sente da alcun sollecitarse</l>
<l>a disonesta e non dicevol cosa,</l>
<l>tal la pudica Eutimia allora apparse,</l>
<l>né pure al suo voler si fe' ritrosa,</l>
<l>ma la modestia sua la tenne a pena</l>
<l>di fargli morte dar, per degna pena.</l>
</lg>
<lg><l>Ben gli cominciò a dar palese indicio</l>
<l>quanto d'amarlo mai fusse lontana,</l>
<l>e inteso ch'ei la salutava a vicio,</l>
<l>non gli si mostrò più cortese e umana;</l>
<l>onde Faulo n'avea tanto supplicio,</l>
<l>quanto più pieno era di voglia insana,</l>
<l>né potendo aver cibo a la sua fame,</l>
<l>pensò per sempre fare Eutimia infame.</l>
</lg>
<lg><l>Qual lupo che sia usato dal pastore</l>
<l>star tra le gregge e non fare a loro onta,</l>
<l>se la mansuetudine in furore</l>
<l>sdegno gli volta, agne e montoni affronta,</l>
<l>e tanto si dimostra lor peggiore,</l>
<l>quanto in lui più l'ira natia sormonta,</l>
<l>tal contra Eutimia, Faulo si rivolta,</l>
<l>poi che d'averla gli è ogni speme tolta.</l>
</lg>
<lg><l>E però avendogli i compagni chiesto</l>
<l>quale con lui disdegno Eutimia serbe,</l>
<l>mostrando che il suo amor le sia molesto,</l>
<l>con maniere sdegnose, aspre e superbe,</l>
<l>egli rispose: – Poi c'ho detto il resto,</l>
<l>non vo' tacer, perché 'n me s'inacerbe</l>
<l>costei, via più vorace d'ogn'arpia</l>
<l>ed ad odiarmi mossa ora si sia.</l>
</lg>
<lg><l>Poscia c'ho speso e sparso, quanto mai</l>
<l>spendesse amante in amorosa impresa,</l>
<l>per dar ristoro a gli angosciosi guai</l>
<l>e refrigerio a la mia mente accesa,</l>
<l>le parve, alfin, ch'io non spendesse assai,</l>
<l>ed ha cerco aggravarmi di più spesa,</l>
<l>detto, c'ho non poter, questa infedele</l>
<l>dimostrata mi s'è dura e crudele.</l>
</lg>
<lg><l>Ma sia che può, né sono omai sì sazio,</l>
<l>che non cerco di lei più altiere spoglie,</l>
<l>indarno ella di me pensa far strazio,</l>
<l>o sentir farmi più tormenti, o doglie,</l>
<l>anzi, per vero dirvi, amor ringrazio</l>
<l>che da sì sozzo nodo omai mi scioglie,</l>
<l>ché s'io preso restava in questa rete,</l>
<l>perdeva ogni riposo, ogni quiete! –</l>
</lg>
<lg><l>Seppe costui sì far parere istoria</l>
<l>la favola, dal ver tanto lontana,</l>
<l>ch'offuscò il pregio e denigrò la gloria</l>
<l>di chi mai voglia ria non ebbe, o insana;</l>
<l>cosa di cui non cred'io che memoria</l>
<l>se n'abbia in Grecia, o 'n altra parte strana;</l>
<l>si vide bene allor, che un uom reo spesso</l>
<l>colpevol fa chi mai non fece eccesso.</l>
</lg>
<lg><l>Dunque sapendo gli altri la ingordigia</l>
<l>di queste insaziabili e ree lupe,</l>
<l>che sono piene di più cupidigia</l>
<l>che quelle ch'escon fuor d'alpestre rupe,</l>
<l>o che le furie de la parte stigia</l>
<l>ch'abitan l'onde tenebrose e cupe,</l>
<l>diedero a' detti di costui credenza</l>
<l>come se fusser stati ivi in presenza.</l>
</lg>
<lg><l>Al primo error così costui congiunse</l>
<l>il secondo e per ciò ognun di coloro</l>
<l>che tale Eutimia fusse si presunse,</l>
<l>per desio, che d'argento avesse, od oro;</l>
<l>di questo in quel ciò andò, tanto che giunse</l>
<l>a notizia al marito e ben gli foro</l>
<l>queste parole tanto punte acute,</l>
<l>che gli impresser nel cor alte ferute.</l>
</lg>
<lg><l>Intesi ch'egli fu per venir pazzo</l>
<l>e per squarciarsi con le mani il petto,</l>
<l>che 'n odio ogni allegrezza, ogni solazzo</l>
<l>gli venne e ciò che dar puote diletto:</l>
<l>odioso gli era tutto il suo palazzo</l>
<l>e duro campo di battaglia il letto;</l>
<l>il vidi io ben venuto sì deforme</l>
<l>che mi parve vedere un tronco informe.</l>
</lg>
<lg><l>Perché egli visto che, con voglie pronte</l>
<l>Eutimia, Faulo salutar soleva,</l>
<l>poi che il mirava con sdegnosa fronte,</l>
<l>e udirlo nominar più non poteva,</l>
<l>tenne indi aver prove sì espresse e conte,</l>
<l>che ove egli prima la mogliera aveva</l>
<l>per più pudica d'altra e per più onesta,</l>
<l>impudica la tenne e disonesta.</l>
</lg>
<lg><l>Così quel che facea la bella donna</l>
<l>per mostrarsi d'onore osservatrice</l>
<l>e di vera onestà ferma colonna,</l>
<l>la fe' al marito aver per meretrice;</l>
<l>e come uomo, che vede mentre assonna,</l>
<l>cosa che il puote far sempre infelice,</l>
<l>se le dà fe' così rimase questi</l>
<l>pien, per falso rumor, di pensier mesti.</l>
</lg>
<lg><l>Come lagnare e lamentar si suole</l>
<l>madre, che veda afflitto il caro figlio,</l>
<l>quando egli il suo dolor scoprir non vuole,</l>
<l>né rimedio gli può dar, né consiglio,</l>
<l>e quantunque l'esorte ed il console,</l>
<l>il vede sempre in via maggior periglio,</l>
<l>onde si strugge e si tormenta e afflige,</l>
<l>tal, ch'invidia ave a l'anime di stige.</l>
</lg>
<lg><l>Così la mesta Eutimia aveva angoscia</l>
<l>del dolor del marito aspra ed estrema:</l>
<l>le mani si battea spesso alla coscia,</l>
<l>piena di molta ambascia e di gran tema;</l>
<l>il consolava, ma veggendo poscia</l>
<l>che per consolazione il duol non scema,</l>
<l>bramava la dolente di morire</l>
<l>per non vedere il suo fedel languire.</l>
</lg>
<lg><l>Imaginando ella si andava seco</l>
<l>qual fusse la cagion che sì il premea</l>
<l>e sovente diceva: – Perché meco</l>
<l>non ragiona egli de la doglia rea?</l>
<l>Ché l'empie di pensier sì oscuro e cieco,</l>
<l>che più quel non mi par ch'egli solea,</l>
<l>onde viene, oimé lassa, che ricusi</l>
<l>dirmi i foschi pensier c'ha nel cor chiusi?</l>
</lg>
<lg><l>Meco soleva pur communicare</l>
<l>ogni allegrezza, ogni dolore ed ora</l>
<l>par che ricusi di volermi fare</l>
<l>sapere il fier dolor che l'ange e accora;</l>
<l>ché benché il preghi, non mi vuol narrare</l>
<l>la cagion del suo male e d'ora, in ora,</l>
<l>veggio che 'n lui la mortal doglia cresce</l>
<l>e il consolarlo tutto in van riesce! –</l>
</lg>
<lg><l>E duol di morte più crudele ed empio</l>
<l>sentia, veggendo non poter sapere</l>
<l>che fusse quel che facea sì aspro scempio</l>
<l>di lui, ch'esser solea ogni suo piacere;</l>
<l>mille voti portò dolente al tempio</l>
<l>per veder se potea grazia ottenere,</l>
<l>di rimedio trovar, o almen riparo,</l>
<l>a angoscia tale, a duol cotanto amaro.</l>
</lg>
<lg><l>Per lo contrario, il miser, che creduto</l>
<l>avea fuor del devere a la bugia,</l>
<l>veder la moglie morta avria voluto,</l>
<l>a lei crudele, ove ella era a lui pia;</l>
<l>e se di sé non avesse temuto,</l>
<l>morte con le sue man data l'avria:</l>
<l>mille volte pigliò in mano il coltello,</l>
<l>ma tema al fin rattenne il miserello.</l>
</lg>
<lg><l>Ora, aggiungendo segni a congietture,</l>
<l>come suol far chi gran sospetto assale,</l>
<l>dolente de le sue disaventure,</l>
<l>venne, dopo lungo pensare, a tale,</l>
<l>che, per torsi del cor le doglie dure, </l>
<l>che il facean miser sovra ogni mortale,</l>
<l>deliberò ripudiar la moglie</l>
<l>poi che per lei tanto disnor accoglie.</l>
</lg>
<lg><l>Ed in giudicio al fin la fe' chiamare</l>
<l>e di adulterio l'accusò al senato;</l>
<l>e difendendosi ella, col negare</l>
<l>di aver commesso mai simil peccato,</l>
<l>il marito ebbe il carco di provare</l>
<l>quel per cui la mogliera avea accusato,</l>
<l>il qual fe' tanto con preghi e con doni</l>
<l>ch'ebbe la vecchia e Faulo testimoni.</l>
</lg>
<lg><l>Come chi luoco e tempo acconcio aspetta</l>
<l>di fare oltraggio grave a chi in odio abbia,</l>
<l>e poscia che veduto l'ha, s'affretta</l>
<l>di sfogar contra lui l'ira e la rabbia,</l>
<l>tal, Faulo e quella vecchia maledetta,</l>
<l>che di vedere Eutimia viva arrabbia,</l>
<l>vistasi offerta occasione tale,</l>
<l>si dier, con ogni ingegno, a farle male.</l>
</lg>
<lg><l>La vecchia ria, perché l'ira e lo sdegno</l>
<l>d'Eutimia, le toglieva quel piacere,</l>
<l>che la malvagia fatto avea disegno</l>
<l>con Faulo, fin ch'ella era viva, avere;</l>
<l>Faulo perché non l'avea fatto degno</l>
<l>Eutimia, di compire il suo volere</l>
<l>e insieme, per cagion varia, ambidui</l>
<l>s'erano congiurati a' danni sui.</l>
</lg>
<lg><l>La bella Eutimia ancor che fusse senza</l>
<l>colpa e pensasse aita aver dal cielo,</l>
<l>nondimen per chiarir la sua innocenza,</l>
<l>e per levarsi d'ogni infamia il velo,</l>
<l>chiama Apatila e dice: – Tu scienza</l>
<l>(ché nulla a te de la mia vita celo)</l>
<l>hai del mio viver, però sola puoi</l>
<l>mostrar la mia onestà chiara, se vuoi.</l>
</lg>
<lg><l>Onde ti prego, in questo estremo caso,</l>
<l>ch'or nel giudicio dire il ver ti piaccia,</l>
<l>acciò che chiaro sia c'ha persuaso</l>
<l>il falso Faulo, con audace faccia,</l>
<l>ché certa son di farl'ire a l'occaso,</l>
<l>se 'n giudicio da te il ver non si taccia;</l>
<l>doni averai da me se tu mi servi</l>
<l>da infamia e l'onor mio salvo conservi! –</l>
</lg>
<lg><l>Questa anima diabolica quantunque</l>
<l>volesse contra lei far testimonio,</l>
<l>disse: – Parata i' son di dire ovunque</l>
<l>vorrai che Faulo è un infernal demonio,</l>
<l>e che il pié oltra la soglia non pose unque</l>
<l>de la tua casa e questo io testimonio,</l>
<l>perché l'inganno so, che costui t'usa</l>
<l>e che malignamente egli ti accusa! –</l>
</lg>
<lg><l>Rimase la dolente donna alquanto</l>
<l>lieta, pensando di poter chiarire,</l>
<l>per Apatila, che falso era quanto</l>
<l>Faulo volea contra l'onor suo dire,</l>
<l>e così fine imporre al grave pianto</l>
<l>e voltar del marito in pace l'ire,</l>
<l>non sapendo ch'avea la rea promesso</l>
<l>d'usar la lingua al suo disnore espresso:</l>
</lg>
<lg><l> – Di quai lacci esser degno e di quai pene</l>
<l>quell'infedele e scelerato deve,</l>
<l>che, promettendo altrui letizia e bene,</l>
<l>in affanno l'involge ed in mal greve?</l>
<l>Non mi so imaginar ceppi, o catene,</l>
<l>né morte sì aspra e rea che non sia lieve</l>
<l>pena a mente sì iniqua e così cruda</l>
<l>che sotto viso buon tal pensier chiuda! –</l>
</lg>
<lg><l>Andò al giudicio Faulo, come soro,</l>
<l>essendo fatto de la pena immune</l>
<l>e disse tra quel nobil consistoro</l>
<l>ciò ch'un, per danno altrui, di falso adune.</l>
<l>La donna dice: – Faulo, anco non moro,</l>
<l>ché ti fia noto che tu a torto imbrune</l>
<l>la mia chiara onestà, perché in dispregio</l>
<l>venga ad ognun ch'aver mi solea in pregio.</l>
</lg>
<lg><l>Ma per mostrarti qui chiaro che menti</l>
<l>e ch'a ragion ti contradico, i' cheggio</l>
<l>a' giudici, se mai furo clementi,</l>
<l>se iniquità scacciar mai dal lor seggio,</l>
<l>ch'ora siano a trovare il ver sì intenti</l>
<l>che veggan, che tal nota aver non deggio,</l>
<l>e perché appaia l'animo mio onesto,</l>
<l>vo' ch'Apatila fe' faccia di questo.</l>
</lg>
<lg><l>Senza la qual giamai non posi un'orma</l>
<l>e a parte fu d'ogni mio gran secreto;</l>
<l>poi che la cosa ha da pigliar tal forma,</l>
<l>(seguì Faulo tra sé contento e lieto)</l>
<l>contento i' sono di seguir la norma</l>
<l>che tu proponi e non ten far divieto,</l>
<l>dica il vero Apatila e chiara fia</l>
<l>la tua disonestà, la tua follia! –</l>
</lg>
<lg><l>Conchiuso avean tra lor que' scelerati</l>
<l>quel ch'a danno d'Eutimia volean fare,</l>
<l>ond'essendosi i giudici parati</l>
<l>per udir quel ch'ella volea narrare,</l>
<l>disse: – I' so che son pochi dì passati,</l>
<l>poi che lei cominciò Faulo ad amare,</l>
<l>ch'Eutimia non si sia data a costui,</l>
<l>vinta da i doni e a ciò mezzana i' fui! – </l>
</lg>
<lg><l>Non resta sì dolente e così afflitto</l>
<l>prigion ch'attendea grazia de la vita,</l>
<l>se gli vien poi dal manigoldo ditto,</l>
<l>che si apparecchi a l'ultima partita,</l>
<l>come Eutimia restò col cor traffitto,</l>
<l>poi che si vide da costei tradita</l>
<l>e poco fu che non rimase estinta</l>
<l>da l'ira, da l'ambascia e dal duol vinta.</l>
</lg>
<lg><l>Pur disse a quella iniqua vecchia volta:</l>
<l> – Ai scelerata, ai falsa mentitrice,</l>
<l>qual impietà ti spinge a questa volta</l>
<l>ad essermi sì aperta traditrice? –</l>
<l>La vecchia, piena di malizia occolta,</l>
<l>disse: – S'esser voluto hai meretrice,</l>
<l>non ti doler di me, ma del furore</l>
<l>che t'indusse a curar nulla il tuo onore! –</l>
</lg>
<lg><l>Allor Faulo con frode e con menzogne</l>
<l>e con indici e congietture false,</l>
<l>cerca di accrescer più le sue vergogne,</l>
<l>volto in odio l'amore ond'arse ed alse,</l>
<l>Eutimia disse: – Oimé non ti vergogne</l>
<l>(Eutimia che 'n furore estremo salse)</l>
<l>di questi inganni e di questi tuoi detti</l>
<l>con cui il mio onor sì indegnamente, infetti?</l>
</lg>
<lg><l>Non sai tu ben ch'al vento sono gite</l>
<l>quante spargesti mai voci e preghiere</l>
<l>e che, poi ch'ebbi le tue fiamme udite,</l>
<l>subito mi venisti in dispiacere;</l>
<l>né ti giovar punto le trame ordite,</l>
<l>perché potessi mai da me ottenere,</l>
<l>non dirò quel ch'a donna il pregio invola,</l>
<l>ma un picciol cenno pure, o una parola?</l>
</lg>
<lg><l>S'io avessi pari a l'innocenza forze,</l>
<l>ti vorrei con la lancia e con la spada,</l>
<l>provar ch'a torto la mia fama amorze,</l>
<l>ond'iva altiera per ogni contrada! –</l>
<l>Faulo allor disse: – Trova un, che si sforze</l>
<l>venirmi per te contra che m'aggrada</l>
<l>provar con l'arme in mano al paragone,</l>
<l>ché il ver la lingua mia al senato espone! –</l>
</lg>
<lg><l>Qual chi contra sua voglia cosa faccia</l>
<l>da cruda legge, o da statuto astretto,</l>
<l>che ben ch'ella gli incresca e gli dispiaccia</l>
<l>ad essequirla è nondimen costretto,</l>
<l>se forse cosa gli s'offre che faccia</l>
<l>d'equitade abbia, onde senza sospetto</l>
<l>d'ingiusto, possa da le leggi torse,</l>
<l>subito vi s'appiglia e non sta in forse.</l>
</lg>
<lg><l>Tal, vista i senator questa proposta,</l>
<l>come color cui de la donna increbbe,</l>
<l>le disser: – Poscia ch'era in dubbio posta</l>
<l>la sua onestà ch'officio suo serebbe</l>
<l>di trovar un, che la tenzon proposta</l>
<l>(come forse di facil troverebbe)</l>
<l>armato contra Faulo a piastra e a maglia,</l>
<l>venir volesse a singolar battaglia. –</l>
</lg>
<lg><l>Lassa diss'ella: – E chi trovar poss'io</l>
<l>che mi difenda da sì ingiusta accusa,</l>
<l>se il marito, ch'è l'anima e il cor mio,</l>
<l>a sì gran torto inanzi voi m'accusa?</l>
<l>Ma, poi che ciò vi piace, i' spero in Dio</l>
<l>ch'a l'innocenza altrui mercé sempre usa,</l>
<l>che per vendetta far di tanta offesa,</l>
<l>comparir farà alcuno a mia difesa. –</l>
</lg>
<lg><l>Dato a la donna fu termine un anno</l>
<l>di ritrovar chi la difesa prenda,</l>
<l>e traendola fuor di tanto affanno,</l>
<l>faccia che chiara l'onestà sua splenda.</l>
<l>Nessun di quei che in Elide forza hanno,</l>
<l>non sapendo s'al falso, o al ver s'apprenda,</l>
<l>vuol l'onore e la vita a rischio porre,</l>
<l>col volersi per essa a Faulo opporre.</l>
</lg>
<lg><l>Perché dicean tra lor: – Chi Faulo astringe,</l>
<l>ad accusare Eutimia e prender l'armi?</l>
<l>Se falsa questa infamia egli dipinge</l>
<l>a che cerca un, che contra di lui s'armi?</l>
<l>Bisogneria trovar Edipo, o Sfinge</l>
<l>che chiari ci facesser, con lor carmi,</l>
<l>se il falso dice Faulo e allora poi</l>
<l>poremmo il ver provar con l'arme noi. –</l>
</lg>
<lg><l>Mai non veniva cavaliero istrano</l>
<l>ch'a ritrovarlo Eutimia non andasse,</l>
<l>e con atti pietosi e parlar piano,</l>
<l>a prender per lei l'arme nol pregasse,</l>
<l>per torle quella infamia che il villano</l>
<l>uomo a torto le dava, sì ch'andasse</l>
<l>il nome suo, come soleva andare,</l>
<l>tra i nomi de l'oneste singulare.</l>
</lg>
<lg><l>Tutti, quantunque forti ed animosi,</l>
<l>temendo non far guerra contra il dritto,</l>
<l>la lasciavano star ne gli angosciosi</l>
<l>affanni, onde piena era di despitto,</l>
<l>tanto più, quanto che tra i coraggiosi</l>
<l>cavalier Faulo avea nome d'invitto</l>
<l>e dicevan:"Va a rischio di morire</l>
<l>chi contra costui vuole a torto ardire."</l>
</lg>
<lg><l>Era quasi condutto l'anno al fine</l>
<l>ond'aveva la donna gran temenza,</l>
<l>che, poscia che nessun di quel confine,</l>
<l>tra tutti i cavalier d'alta eccellenza,</l>
<l>né alcuno de le genti pellegrine</l>
<l>aveva a' detti suoi data credenza,</l>
<l>sì che si fusse contra Faulo armato</l>
<l>che devesse il suo onor restar macchiato.</l>
</lg>
<lg><l>La miserabil donna (come intesi</l>
<l>da chi a pien mi narrò tutto il successo)</l>
<l>veduti i cavalier di que' paesi</l>
<l>e gli stranier non si curar ch'oppresso</l>
<l>fusse il suo onor da inganni a torto tesi,</l>
<l>(ogni aiuto mortal per nulla messo)</l>
<l>si ridusse a pregar tutti gli dei</l>
<l>che la traesser fuor de' casi rei.</l>
</lg>
<lg><l>Tra tanto ad Elide ire a me convenne,</l>
<l>chiamato da' miei sudditi fedeli;</l>
<l>tosto ch'Eutimia il seppe, a me sen venne</l>
<l>e mi narrò gli affanni suoi crudeli</l>
<l>e mi pregò che se mai grazia ottenne</l>
<l>donna, che d'altrui inganni si quereli,</l>
<l>non mi spiacesse de l'infamia torla,</l>
<l>in cui Faulo cercato avea di porla.</l>
</lg>
<lg><l>Per ordine, piangendo, ella narrommi</l>
<l>il gran torto che Faulo l'avea fatto</l>
<l>col mezzo de la vecchia, e ripregommi,</l>
<l>con pianto tal, così efficace in atto,</l>
<l>ch'a creder che dicesse il ver piegommi;</l>
<l>e che Faulo, per sdegno e desir matto,</l>
<l>accusata l'avesse e mi disposi</l>
<l>voler punir lui de gli inganni ascosi.</l>
</lg>
<lg><l>Molti mi furo a torno per mostrarme</l>
<l>ch'al torto i' mi appigliava e che poria</l>
<l>questa battaglia tanta infamia darme,</l>
<l>quanto mi diero onor le fatte pria;</l>
<l>ma alcuno non poté mai distornarme</l>
<l>da quel pensier, da quella voglia pia,</l>
<l>ché impressa avea nel cor di far palese,</l>
<l>ché contra ragion, Faulo Eutimia offese.</l>
</lg>
<lg><l>Venne il dì a la battaglia statuito</l>
<l>e ce n'entriamo a spada e a lancia in lizza:</l>
<l>Faulo si mostra valoroso e ardito,</l>
<l>perché sdegno e furor dentro l'attizza;</l>
<l>tosto che il suon fu de le trombe udito,</l>
<l>ciascun di noi la lancia a mira drizza,</l>
<l>i corsieri pungemo ambi a le pancie</l>
<l>e si rompono al calce ambe le lancie.</l>
</lg>
<lg><l>Per lo colpo nessun di noi si move,</l>
<l>ma a trovar ci torniam col brando nudo;</l>
<l>non resse Faulo a le seconde prove</l>
<l>perché fu il braccio mio, più del suo, crudo,</l>
<l>che poco gli giovò ch'avesse Giove</l>
<l>col folgor ne la destra entro lo scudo,</l>
<l>perché il braccio miglior non gli afferrassi</l>
<l>e a terra con la man non gliel mandassi.</l>
</lg>
<lg><l>La spada e il braccio vide su il terreno</l>
<l>prima che si accorgesse essergli tolto;</l>
<l>io ratto, come folgore, o baleno,</l>
<l>gli mi fo presso e levogli dal volto</l>
<l>l'elmo e, veggendol che veniva meno,</l>
<l>sì che più non avea da viver molto,</l>
<l>la punta de la spada in ver lui spingo,</l>
<l>minacciandolo e a dire il ver lo stringo.</l>
</lg>
<lg><l>Sentendosi egli allora al fin venire,</l>
<l>disse: – I' non voglio già andarmi tra l'ombre</l>
<l>e lasciar ch'un mio sciocco e van desire,</l>
<l>l'onor d'Eutimia a sì gran torto adombre;</l>
<l>però la verità voglio scoprire</l>
<l>pria che la morte tutto ora m'ingombre,</l>
<l>perché l'alma mia, sciolta dal suo frale,</l>
<l>per questo error non soffra maggior male! –</l>
</lg>
<lg><l>E qui narrò per ordine la cosa</l>
<l>(quanto a lui) come già la vi ho narrata;</l>
<l>Eutimia allora ne restò gioiosa</l>
<l>e fu da ognun la sua onestà essaltata;</l>
<l>il marito, con fronte vergognosa,</l>
<l>si dolse fieramente che incolpata</l>
<l>l'avesse a torto e quanto più umil puote</l>
<l>mercé le chiese con pietose note.</l>
</lg>
<lg><l>Qual madre, che col figlio suo s'adira</l>
<l>per qualche grave error da lui commesso,</l>
<l>e con torto occhio, ovunque il vegga, il mira,</l>
<l>perch'egli a pentir s'abbia de l'eccesso,</l>
<l>depon lo sdegno in tutto e depon l'ira,</l>
<l>se riverente a lei sen va e demesso</l>
<l>e del peccato suo cheggia perdono</l>
<l>e prometta esser, quanto fu reo, buono.</l>
</lg>
<lg><l>Tal Eutimia d'amor del suo Idmon calda,</l>
<l>per onestà lieta ch'ognun la lodi,</l>
<l>disse a lui: – Poi che de l'empia ribalda</l>
<l>gli inganni e del mal uom le insidie tu odi,</l>
<l>e già conosci che con fede salda</l>
<l>ti sono astretta e con ben saldi nodi,</l>
<l>io ti ho caro, io ti amo come prima,</l>
<l>né vo' che froda altrui la mia fe' opprima.</l>
</lg>
<lg><l>Ed ho grazia al signor che il mondo regge,</l>
<l>ché ti abbia mostro (ancor che con mia pena)</l>
<l>che servata inviolabile ho la legge,</l>
<l>ch'al giogo marital le donne mena</l>
<l>e che di tutto quel ch'onestà chegge</l>
<l>a donna, astretta ad uom di tal catena,</l>
<l>di qual mi ha fido amore a te congiunto,</l>
<l>non ne ho mai trallasciato un picciol punto.</l>
</lg>
<lg><l>Ti prego ben, per quella fe' sincera</l>
<l>con la qual t'amo e per tua virtute alma,</l>
<l>che se non vuoi che inanzi tempo i' pera,</l>
<l>tu non m'imponga più sì grave salma;</l>
<l>ma che certo abbi che la tua mogliera</l>
<l>lasciar più tosto uscir si poria l'alma</l>
<l>ch'ella facesse mai cosa che indegna</l>
<l>fusse di quel ch'a onesto amor convegna! –</l>
</lg>
<lg><l>Allor si vider lagrimar mill'occhi,</l>
<l>tanta ognun de la donna aveva pietà</l>
<l>e si maravigliava ognun che tocchi</l>
<l>mente d'uom mai voglia così indiscreta,</l>
<l>ch'ancor che di libidine trabocchi</l>
<l>e passi de l'ardor l'ultima meta,</l>
<l>per ciò incolpar donna pudica debbia</l>
<l>e al lume del suo onore oppor tal nebbia.</l>
</lg>
<lg><l>Ringraziaro però gli eterni numi</l>
<l>ch'avesser, per bontà lor, proveduto</l>
<l>a l'onestà, a l'onore ed a i costumi</l>
<l>d'Eutimia e datole opportuno aiuto;</l>
<l>occupò in tanto morte a Faulo i lumi,</l>
<l>e (come fu da quel popol creduto)</l>
<l>lo spirto sciolto andossi a l'onde stige,</l>
<l>ove Pluton le malvagie alme afflige.</l>
</lg>
<lg><l>Ma perché degna di pena minore</l>
<l>giudicata non fu la vecchia iniqua,</l>
<l>di cui vista non fu mai la peggiore,</l>
<l>né a la ragion più in ogni parte obliqua,</l>
<l>il senato, con quel più gran disnore</l>
<l>che ricercò la sua malizia antiqua,</l>
<l>menar fuori la fe' a impendere a un sorbo</l>
<l>e darla in preda a l'avoltoio, al corbo.</l>
</lg>
<lg><l>Quindi ognun può veder ché non sia cieco,</l>
<l>che la malizia altrui, l'altrui lussuria,</l>
<l>a donna onesta impone un fatto bieco</l>
<l>solo per farle incarco e farle ingiuria;</l>
<l>e se venisser tali in prova meco,</l>
<l>spegner mi daria il cor sì la lor furia,</l>
<l>ch'ognun vedrebbe ch'essi altieri vanno</l>
<l>di quel che mai non ebber, né averanno.</l>
</lg>
<lg><l>Ché de le belle e oneste donne ardendo,</l>
<l>veggendosi gittar parole e passi</l>
<l>e indarno andare il lor tempo spendendo,</l>
<l>ed andar tutti i lor disegni cassi,</l>
<l>perché il foco, ch'ognor gli va rodendo,</l>
<l>il suo immenso valore alquanto lassi,</l>
<l>a l'impudiche meretrici vanno,</l>
<l>poi pongon donne oneste in tal affanno.</l>
</lg>
<lg><l>Ma ben può questo essempio a ognun far chiaro</l>
<l>che pria che, l'uomo a dar fede discenda</l>
<l>a chi gli accusa moglie ch'abbia a caro,</l>
<l>il tutto a pien maturamente intenda</l>
<l>e non lasci, ch'uom, pien di sdegno amaro,</l>
<l>l'onor suo tanto e la sua donna offenda,</l>
<l>ché gliele faccia odiare, onde l'amava,</l>
<l>come malvagia e disonesta e prava.</l>
</lg>
<lg><l>Il braccio da la spalla sciolto adunque</l>
<l>(lasciata la mia prima insegna) i' porto,</l>
<l>perché per questo sia palese ovunque</l>
<l>serò che vendicato ho sì gran torto;</l>
<l>e si vegga, ch'alcuno non deve unque</l>
<l>l'onore altrui cercar di veder morto,</l>
<l>col dare infamia a le pudiche donne,</l>
<l>in cui quanta esser può onestà s'indonne.</l>
</lg>
<lg><l>E Nicandro finì qui la sua istoria</l>
<l>e di tutti coloro ebbe il consenso,</l>
<l>che san c'han sol d'onore e sol di gloria,</l>
<l>le donne, che son donne, il core accenso,</l>
<l>e qui discorso fu in ogni memoria,</l>
<l>ch'avesse buon scrittore in carte estenso</l>
<l>e chiaro fu, ch'ovunque onore e 'n pregio,</l>
<l>le donne d'onestà portano il pregio.</l>
</lg>
<lg><l>Ercol, poi ch'ebbe pienamente inteso</l>
<l>il successo d'Eutimia, disse: – Affermo</l>
<l>che questo sesso sia d'onestà acceso,</l>
<l>sì che tutto il suo bene ivi sia fermo,</l>
<l>e che l'onor cerchi servare illeso,</l>
<l>sì che da lato alcun non paia infermo,</l>
<l>perché vede che donna a onor priva</l>
<l>non si puote più dir donna, né viva.</l>
</lg>
<lg><l>Ma però dee, come ha la mente casta</l>
<l>donna gentil, così aver motti e gesti</l>
<l>che l'interno desir solo non basta,</l>
<l>far ch'altri a biasimarla non si desti</l>
<l>ch'una larga accoglienza spesso guasta,</l>
<l>l'opinion che d'una donna avesti</l>
<l>che sempre par ch'un buon giudicio guardi</l>
<l>quai siano i detti, i risi, i motti, i guardi.</l>
</lg>
<lg><l>E quali questi son, pensano ancora</l>
<l>ch'i cor sian tali ed i pensieri insieme,</l>
<l>e son spesso cagion che s'inamora,</l>
<l>chi da larghe maniere ha preso speme,</l>
<l>colei per lo contrario ognuno onora</l>
<l>che 'n sé romita sol d'infamia teme,</l>
<l>e vuol più tosto che ciascuno l'aggia </l>
<l>per alquanto rubesta e per selvaggia.</l>
</lg>
<lg><l>Ché scorrer sì che per ciò ognun la creda</l>
<l>men che pudica, o ver baldanza pigli</l>
<l>poter far ch'ella a le sue voglie ceda,</l>
<l>e di piacer a lui sol si consigli</l>
<l>e donna che così viva e proceda</l>
<l>fuori si troverà di que' perigli,</l>
<l>ne' quali Eutimia l'accoglienza involse,</l>
<l>che larga più che non devea, usar volse.</l>
</lg>
<lg><l>Donna, che bella sia, seco ave sempre</l>
<l>gli incendi aperti, senza ch'ella studi</l>
<l>destar con gli atti suoi focose tempre</l>
<l>in tal, che per lei poscia agghiacci e sudi;</l>
<l>e però fa gran senno una che tempre</l>
<l>tutte le azioni sue, con sì be' studi,</l>
<l>che spente sian più tosto le altrui fiamme</l>
<l>che dia cagion, ch'altri di lei s'infiamme.</l>
</lg>
<lg><l>Ma ben fu degna di cavaleria</l>
<l>l'impresa vostra e degna d'uomo giusto</l>
<l>e la pena ebber che lor convenia</l>
<l>la vecchia iniqua e quel malvagio ingiusto</l>
<l>che per sciocchezza sua fe' villania</l>
<l>ad Eutimia e macchiò il suo onor vetusto:</l>
<l>uom, ch'a torto incolpar donna si metta,</l>
<l>degn'è d'ogni mal fin, d'ogni vendetta.</l>
</lg>
<lg><l>Mentre costor così dicon, la barca</l>
<l>spinta da poppe con secondo vento,</l>
<l>il mar con tutte l'altre in guisa varca</l>
<l>che non solo colui resta contento,</l>
<l>il qual sovra di lei siede monarca</l>
<l>ma ciascuno altro a quel camino intento,</l>
<l>così in Libia veloce il legno corse</l>
<l>ove quel che dirò dimane, occorse.</l></lg></div1>

<div1><head>XXV</head>

<lg><l>Alma ben nata mai sempre in odio ebbe</l>
<l>un empio core a l'altrui male intento,</l>
<l>sì ch'ove uom dare aita a l'altr'uom debbe</l>
<l>sempre gli cerca dar danno e tormento;</l>
<l>a raccontare ognun lungo serebbe</l>
<l>che voluto ha veder tal speme spento,</l>
<l>ma tra gli altri Ercol volse veder tutti</l>
<l>questi malvagi a mal fine condutti.</l>
</lg>
<lg><l>Né in odio gli fur men di quanti mostri</l>
<l>egli mandò col suo valor sotterra,</l>
<l>né giovaro a' tiranni od oro, od ostri,</l>
<l>né l'essere usi a travagliarsi in guerra,</l>
<l>perché non gisser tra gli oscuri chiostri</l>
<l>del gran Pluton nel centro de la terra</l>
<l>ad essere arsi ne le bolge ardenti</l>
<l>ove egli tiene le dannate genti.</l>
</lg>
<lg><l>E qualunque era in questo a lui simile,</l>
<l>caro l'avea, come fratel gli fosse,</l>
<l>né maggior segno d'animo virile</l>
<l>alcun giamai di dargli imaginosse</l>
<l>ché quando contra questa turba vile,</l>
<l>quantunque fiera, ad atterrarla armosse;</l>
<l>quindi Nicandro ad Ercole fu, al paro</l>
<l>di ciascun ch'egli amasse, sempre caro.</l>
</lg>
<lg><l>Da poi che intese ch'egli avea difesa</l>
<l>la bella Eutimia da la colpa rea</l>
<l>e dato morte a chi l'aveva offesa,</l>
<l>sì che di meretrice infamia avea,</l>
<l>or mentre che lodato è de l'impresa</l>
<l>il nobil cavalier, l'aura spingea</l>
<l>verso Spagna l'armata a vele piene</l>
<l>ne l'alto mar per l'africane arene.</l>
</lg>
<lg><l>Già l'una Sirte e l'altra avea passato</l>
<l>e la Sicilia tutta a destra mano</l>
<l>avea, con molte altre isole, lasciato,</l>
<l>radendo tutta via il lito africano;</l>
<l>al porto ov'è Cartagine arrivato,</l>
<l>una donzella vide non lontano</l>
<l>che mesta in un legnetto a lui sen venne</l>
<l>ond'egli d'ir più inanzi si rattenne.</l>
</lg>
<lg><l>Ché vistala dolente e lagrimosa,</l>
<l>s'imaginò ch'ella chiedea soccorso,</l>
<l>e che più volentier mai non fe' cosa</l>
<l>ch'aitar, cui sorte rea diede di morso</l>
<l>fermò l'armata ed ella dolorosa</l>
<l>gli disse perché a lui dritto avea il corso;</l>
<l>ma pria ch'io narri ciò dir del gigante</l>
<l>mestier m'è che lei pose in doglie tante.</l>
</lg>
<lg><l>Un promontoro a l'oceano appare</l>
<l>che da le viti ha nome in greca voce,</l>
<l>in cui soleva, al tempo antico, stare</l>
<l>un figliuol de la terra empio e feroce,</l>
<l>ch'Anteo per nome si facea chiamare;</l>
<l>ed oltra l'esser fier, così veloce</l>
<l>era nel corso, ch'ogni belva vinta</l>
<l>da lui restava e crudelmente estinta.</l>
</lg>
<lg><l>Ché di leone e d'altre bestie fiere</l>
<l>viveva in parte e poi le pelli loro</l>
<l>si godea intorno a la sua stanza avere</l>
<l>ch'una gran grotta era nel promontoro;</l>
<l>se, tra lo stuolo de l'uccise fiere,</l>
<l>leoni di gran corpo morti foro,</l>
<l>de le lor pelli egli si facea vesta</l>
<l>e d'essi armato gia per la foresta.</l>
</lg>
<lg><l>Non usava costui letto di piume,</l>
<l>né men del cuoio de l'uccise belve,</l>
<l>ma di giacere in terra avea in costume,</l>
<l>come giaccion gli armenti per le selve;</l>
<l>né pur togliea a le bestie il vital lume,</l>
<l>ma via più d'ogni fiera che s'inselve,</l>
<l>a gli uomini crudo era e fea di quelli</l>
<l>quel ch'aquila giamai non fe' d'augelli.</l>
</lg>
<lg><l>Crud'era a' suoi non men ch'a' pellegrini,</l>
<l>tal ch'i campi di Libia erano incolti</l>
<l>ché non vi si trovavan contadini,</l>
<l>onde, qual pria, fussero arati e colti,</l>
<l>né pur danno facea a' luochi vicini,</l>
<l>ma discorrea qua e là paesi molti</l>
<l>e di rado era, che questo ribaldo</l>
<l>di sangue uman non fusse asperso e caldo.</l>
</lg>
<lg><l>Se dal mar forse nave alcuna al lito</l>
<l>arriva, il malandrin non va a la caccia,</l>
<l>ma pien di forza molta e d'infinito</l>
<l>valor, sfida ciascun seco a le braccia;</l>
<l>ma accetti, o non accetti altri l'invito,</l>
<l>stringendolosi al petto egli lo schiaccia</l>
<l>e di ciascun, ch'ivi rimane essangue,</l>
<l>mangia il crudel la carne e beve il sangue.</l>
</lg>
<lg><l>E, come valoroso capitano</l>
<l>appende d'ogni intorno al suo palagio,</l>
<l>l'insegne vinte con la forte mano,</l>
<l>con sua molta fatica e gran disagio,</l>
<l>così di quanti ancide l'inumano,</l>
<l>né inumano sol, ma più d'ognun malvagio,</l>
<l>le mani e i capi a la sua grotta appende</l>
<l>e l'ossa ignude in ogni loco stende.</l>
</lg>
<lg><l>Spettacol crudo e orribile a vedello</l>
<l>quanto altro ne fu al mondo orribil visto,</l>
<l>ma ancor ch'a ognun sia in odio questo fello</l>
<l>che il vicin face ed il lontano tristo</l>
<l>non è alcuno ch'ardisca ir contra quello</l>
<l>per far di lui, per commun bene, acquisto,</l>
<l>ché visto come gli uomini egli prema,</l>
<l>al nome solo ognun paventa e trema.</l>
</lg>
<lg><l>E qual popol che sia sotto tiranno,</l>
<l>dal qual gravi angherie gli siano imposte</l>
<l>e più misero il faccia d'anno, in anno,</l>
<l>accrescendo via più sempre l'imposte</l>
<l>che se ben l'odia e brama ogni suo danno,</l>
<l>gli odii nondimen tiene e l'ire ascoste</l>
<l>e soffre la ruina manifesta</l>
<l>per non sì porre a riscio de la testa.</l>
</lg>
<lg><l>Tal allora que' popoli infelici</l>
<l>sostentano d'Anteo le ingiurie espresse</l>
<l>e s'egli ben scorrea piani e pendici</l>
<l>e gravi danni, in ogni parti fesse,</l>
<l>temendo ognun da lui gravi supplici,</l>
<l>non si trovava alcun che si opponesse</l>
<l>al suo furore e ognun, per la paura,</l>
<l>chiuso stava in città cinta di mura.</l>
</lg>
<lg><l>Appresso al Lisso una città solenne,</l>
<l>Tinge nomata, edificata avea</l>
<l>l'empio, ne la qual molti presi tenne,</l>
<l>fin che di mangiar lor bisogno avea;</l>
<l>però ch'ognun ch'a le sue mani venne,</l>
<l>incontinente egli non uccidea,</l>
<l>ma ne menava a la città crudele</l>
<l>alcuni, né giovavan lor querele.</l>
</lg>
<lg><l>Ché poi che da Ampelusia egli avea scorso</l>
<l>tutto il lito african sino a l'Egitto</l>
<l>e a molti rotto il petto e rotto il dorso</l>
<l>e mangiatine assai, pien di despitto,</l>
<l>gli altri portava, con veloce corso,</l>
<l>come lupo l'agnello, al loco ditto</l>
<l>e gli serbava, come polli in gabbia,</l>
<l>a l'empia sua malvagità, a la rabbia.</l>
</lg>
<lg><l>Per questo mare, in una navicella,</l>
<l>menava la figliuola al suo marito:</l>
<l>da la Betica Bocco e la procella</l>
<l>ne la Numidia a Iol lo spinse al lito,</l>
<l>ove, per sorte rea, per fiera stella,</l>
<l>a depredare il crudo Anteo era gito;</l>
<l>vista la barca giunta a riva, il fiero</l>
<l>più d'ogni veltro là corse leggiero.</l>
</lg>
<lg><l>E i marinari, ch'eran ne la nave,</l>
<l>si strinse al petto, e gli schiacciò com'ova:</l>
<l>vedere a la donzella ciò par grave,</l>
<l>ma più si duol che il padre ivi si trova;</l>
<l>usa, quanto più sa, parlar soave,</l>
<l>perché a compassion quel reo si mova,</l>
<l>ma nulla fe' che sel menò prigione</l>
<l>a Tinge ed il serbò ad altra stagione.</l>
</lg>
<lg><l>I panni trasse a la donzella l'empio,</l>
<l>come trar gli solea a tutte le donne</l>
<l>che del feminil sesso non fea scempio,</l>
<l>questo crudel, ma lor togliea le gonne</l>
<l>e le appendeva in Tinge ad un suo tempio,</l>
<l>in questa e 'n quella parte a le colonne</l>
<l>e le sacrava a la sua madre terra,</l>
<l>che forza gli prestava in ogni guerra.</l>
</lg>
<lg><l>Spogliata ch'ebbe la donzella nuda,</l>
<l>e chiuso il padre suo ne la cittade,</l>
<l>indi la discacciò l'anima cruda</l>
<l>in cui, quanta esser puote, era impietade;</l>
<l>non ha dove si vesta, ove si chiuda</l>
<l>la vergine, che tutta era onestade</l>
<l>e sendo astretta andare in quella guisa,</l>
<l>si dolea che il crudel non l'avea uccisa.</l>
</lg>
<lg><l>Quanto meglio poté la giovanetta</l>
<l>tutta si rivestì di verdi fronde</l>
<l>e sola se n'entrò ne la barchetta</l>
<l>solcando afflitta e dolorosa l'onde;</l>
<l>e cercava trovare un, che vendetta</l>
<l>fesse del reo, che il padre gli nasconde,</l>
<l>per farne crudo e dispietato strazio,</l>
<l>(se non vi è chi l'aiuti) in poco spazio.</l>
</lg>
<lg><l>La misera, che Bocchia si nomava,</l>
<l>dal padre suo che nome aveva Bocco,</l>
<l>a questa nave e a quella se n'andava,</l>
<l>che spingesse a quel mar greco, o sirocco,</l>
<l>a ognun dicea il suo male, ognun pregava</l>
<l>e fu di molti il cor da pietà tocco,</l>
<l>ma la fierezza del crudel faceva</l>
<l>che porse a rischio tal nessun voleva.</l>
</lg>
<lg><l>Qual, se sola nel bosco si rimane</l>
<l>vitella, che smarrito abbia l'armento,</l>
<l>e per l'usate strade e per le strane</l>
<l>cerca la madre piena di spavento,</l>
<l>e a le parti vicine e a le lontane,</l>
<l>muggendo fe' sentire il suo tormento,</l>
<l>tal la misera Bocchia, lagrimando,</l>
<l>per lo mare qua e là se n'iva errando.</l>
</lg>
<lg><l>Sendo passato poco più del mese,</l>
<l>visto giunto in quel mare il forte Alcide,</l>
<l>baldanza grande la donzella prese,</l>
<l>tosto che tante navi insieme vide</l>
<l>e volta ad Ercol disse: – Se cortese</l>
<l>sei a chi nel valor tuo si confide,</l>
<l>signor, ti prego a usarmi cortesia</l>
<l>e pietà aver de la miseria mia!</l>
</lg>
<lg><l>Là dove sorge la città di Tinge</l>
<l>sta un gigante crudel che di ciascuno,</l>
<l>ch'al lito in questo mar procella spinge,</l>
<l>fa strazio che gli ancide ad uno, ad uno,</l>
<l>ché con le braccia al petto gli si stringe</l>
<l>questo mostro crudele ed importuno,</l>
<l>e il fiato gli fa, con molta angoscia,</l>
<l>e gli si mangia il manigoldo poscia.</l>
</lg>
<lg><l>Il so, signor, che questo fier vidi io</l>
<l>schiacciare i marinar di questo legno,</l>
<l>e far sazio di loro il ventre rio,</l>
<l>(con mio molto dolor) pieno di sdegno;</l>
<l>mi rubbò poscia il caro padre mio,</l>
<l>e dentro a quella terra ove è il suo regno,</l>
<l>il tien prigione e lo si serba vivo</l>
<l>per farlo, a voglia sua, di vita privo.</l>
</lg>
<lg><l>Però quanto più posso e so ti prego</l>
<l>poscia ch'armata tal qui condutto hai</l>
<l>che non mi faccia, per tua bontà, niego</l>
<l>di trar da morte il padre e me di guai;</l>
<l>e s'a farmi tal grazia ora ti piego,</l>
<l>più bella impresa non facesti mai,</l>
<l>che, morte dando a tal mostro, puoi fare</l>
<l>sicur questo paese e questo mare.</l>
</lg>
<lg><l>E salvando mio padre trarrai fora</l>
<l>mille e mille prigion, che costui serva,</l>
<l>per far di lor strazio crudele ognora,</l>
<l>ché non gli piaccia più avergli in conserva;</l>
<l>io (pur che il padre mio, signor, non mora)</l>
<l>mai sempre ti serò suggetta e serva</l>
<l>e sempre pregherò chi regge il mondo</l>
<l>che 'n ogni impresa tua ti sia secondo! –</l>
</lg>
<lg><l>Ad Ercole piangendo così espose</l>
<l>la donna la cagion de i dolor suoi,</l>
<l>a cui, con lieto viso Ercol rispose:</l>
<l> – Donna gentile, assicurar ti puoi,</l>
<l>e Dio lodar che, quel malvagio pose</l>
<l>il padre tuo tra' suoi prigion, che noi</l>
<l>salvo lo ti darem, poi ch'egli è vivo</l>
<l>e il mostro vedrai di vita privo! –</l>
</lg>
<lg><l>Ne la nave, ciò detto, Alcide scese</l>
<l>de la donna, per girsene ad Anteo,</l>
<l>ma tosto ch'ella il suo voler comprese,</l>
<l>con mesto volto incontro gli si feo,</l>
<l>e disse: – Il parlar mio già non ti accese</l>
<l>a fatto tal, perché da questo reo</l>
<l>tu fussi ucciso, ma acciò ch'egli vinto</l>
<l>fusse e da te, salvo il mio padre, estinto.</l>
</lg>
<lg><l>Il che male averrà se tu disegni</l>
<l>solo venire a quell'orribil mostro,</l>
<l>il quale è tal che poria tutti i regni,</l>
<l>solo, sopporsi del paese nostro,</l>
<l>e visti se ne son sì chiari segni</l>
<l>ch'or creder puoi quel che col dir ti mostro,</l>
<l>che se fusti il valor, fusti la forza,</l>
<l>perderesti con lui, ch'ognuno sforza.</l>
</lg>
<lg><l>Però se cerchi aver vittoria, mena</l>
<l>teco l'armata e tutta la tua gente</l>
<l>e credi certo che con essa, a pena</l>
<l>mostro vincer porai tanto possente;</l>
<l>il venir meco solo è un pormi in pena</l>
<l>e farmi più che non sono or, dolente</l>
<l>che, se per me ti vedessi cadere,</l>
<l>io non potrei maggiore affanno avere.</l>
</lg>
<lg><l>Sì che se pur, tu vuoi soccorso darme,</l>
<l>non venir solo! – Ercole allora poco:– Non sapendo ch'io sia, tu puoi prezzarme</l>
<l>e aver può in te questa paura luoco,</l>
<l>ma quando mover tu mi vedrai l'arme,</l>
<l>tu vedrai che non fa di paglia foco</l>
<l>quel che di lui farò, sì che andiam pure</l>
<l>posponendo i sospetti e le paure! –</l>
</lg>
<lg><l>Bocchia, di tai parole assicurata,</l>
<l>la picciola barchetta ratta volse</l>
<l>per gir là ove era quella alma spietata,</l>
<l>ch'a' suoi die' morte e il padre poi le tolse;</l>
<l>a pena la donzella da l'armata,</l>
<l>per andarsene a Tinge, il legno sciolse,</l>
<l>che vide ivi su il lito il mostro fiero</l>
<l>ch'avea i prigion sotto crudele impero.</l>
</lg>
<lg><l>Per sorte il crudo lungo il lito giva,</l>
<l>cercando, come far solea, pastura,</l>
<l>e lo sdegno e il furore entro bolliva,</l>
<l>non discoprendo alcun per la pianura;</l>
<l>in tanto al lito il fort'Ercole arriva</l>
<l>e vede la spiacevole figura</l>
<l>di quel malvagio che fa strazio grande</l>
<l>di ciascuno ch'arriva in quelle bande.</l>
</lg>
<lg><l>Questo empio, che d'orrore empia ogni bosco,</l>
<l>e contra gli uomini era sì inclemente,</l>
<l>e d'ingegno sì rozzo era e sì losco</l>
<l>che Dio sprezzava con malsana mente,</l>
<l>era via più che nera pece, fosco,</l>
<l>arso da' caldi rai del sole ardente,</l>
<l>le man, la barba avea di sangue brutta,</l>
<l>per la gente a reo fin da lui condutta.</l>
</lg>
<lg><l>Ambiduo gli occhi avea qual fiamma rossi,</l>
<l>e i denti che sembravan d'elefante,</l>
<l>e smisurate sì le membra e gli ossi,</l>
<l>ch'a lui non nacque pari unqua gigante;</l>
<l>furon grandi i Ciclopi e furon grossi,</l>
<l>ma alcuno a lui giamai non andò inante</l>
<l>ché così lungo era da i pié a la fronte,</l>
<l>e così grosso, che pareva un monte.</l>
</lg>
<lg><l>Qual famelico astor, che l'augel veda</l>
<l>veloce verso lui move le penne</l>
<l>per far sazia la fame con tal preda,</l>
<l>tal verso Alcide il fier gigante venne,</l>
<l>e disse: – Non bisogna che tu creda</l>
<l>ottener quel ch'alcun mai non ottenne</l>
<l>ch'a ognun che giunga qui, convien lottare</l>
<l>meco e il simile a te converrà fare!</l>
</lg>
<lg><l>E se mi vinci, te n'andrai sicuro</l>
<l>ove a grado ti fia volgere il piede,</l>
<l>ma se tu vinto resti, i' t'assicuro</l>
<l>ch'avrai di pugna tale agra mercede! –</l>
<l>Ercole allor: – Poco ti stimo e curo</l>
<l>e tengo certa e indubitata fede</l>
<l>che de i mali, ch'altri ha da te sofferti,</l>
<l>da me la pena avrai che d'aver merti! –</l>
</lg>
<lg><l>Qual in furor venir suole ed in ira</l>
<l>serpe, che sia da viandante tocca,</l>
<l>che con infiammati occhi irato il mira,</l>
<l>e a lui si lancia con aperta bocca,</l>
<l>tale, al costui parlare, Anteo s'adira</l>
<l>e di sdegno crudel l'alma trabocca</l>
<l>e dice: – Sciocco i' ti farò pentire</l>
<l>di quanto hai di dirmi ora avuto ardire! –</l>
</lg>
<lg><l>Ciò detto, del leon libico Anteo</l>
<l>depon la dura pelle arditamente;</l>
<l>visto ciò Alcide, del leon Nemeo</l>
<l>si spoglia anch'egli il cuoio imantinente,</l>
<l>e poi che questi e quei nudo si feo,</l>
<l>e a la vittoria volsero la mente,</l>
<l>guardatisi dal capo insino al piede,</l>
<l>al suo vantaggio ognun di lor si diede.</l>
</lg>
<lg><l>Ercole del licore allor si asperse</l>
<l>ch'usar solean gli antichi ne la lotta,</l>
<l>ma Anteo tutto d'arena si coperse</l>
<l>per aver più vigor, più forza allotta;</l>
<l>perché inanzi la pugna il valor scerse</l>
<l>del forte Alcide ed ebbe una gran dotta,</l>
<l>che non gli fusse assai toccar la terra</l>
<l>co' piedi solo in così acerba guerra.</l>
</lg>
<lg><l>Era madre la terra al fier gigante,</l>
<l>onde le dava ella tal forza e ardire</l>
<l>toccandola ei ch'uccise ognuno inante,</l>
<l>ché il fort'Ercol l'andasse ad assalire;</l>
<l>ma or non parendo a lui che con le piante</l>
<l>toccar la madre assai fusse a compire</l>
<l>l'opra, d'arena si coperse tutto,</l>
<l>indi pensando accor non picciol frutto.</l>
</lg>
<lg><l>Venuti a pugna, con le forti braccia</l>
<l>l'uno e l'altro si die' a cingersi il collo,</l>
<l>ma per questo Ercol, per quanto Anteo faccia</l>
<l>non piega il capo alcun, né alcun da crollo,</l>
<l>anzi, con ferma fronte e ferma faccia,</l>
<l>tale il suo nemico ha quale assaltollo,</l>
<l>si maraviglian ambidue d'avere</l>
<l>par destrezza trovata e par potere.</l>
</lg>
<lg><l>Tutto il valore usar non vuole Alcide</l>
<l>nel primo cominciar de la battaglia,</l>
<l>ma poi che lasso il suo nemico vide</l>
<l>sì che par ch'a resister più non vaglia,</l>
<l>cerca quello essequir ch'egli antivide</l>
<l>e con quanta forza ha l'oste travaglia,</l>
<l>la cervice or gli preme, or petto a petto</l>
<l>giunge, or l'urta, or l'incalza, or il tien stretto.</l>
</lg>
<lg><l>Le gambe lasse, or con le man gli avinge,</l>
<l>l'urta ora col ginocchio e con gran core,</l>
<l>l'aggira, il torce, il preme e sì lo stringe</l>
<l>ch'a pena di trar fiato ave vigore;</l>
<l>al fin con quanta forza ave lo spinge</l>
<l>e fa cadere in terra il traditore;</l>
<l>le ginocchia a la panza gli ha e a la gola</l>
<l>le mani sì che non può dir parola.</l>
</lg>
<lg><l>Pensa seco il figliuol d'Anfitrione</l>
<l>far di costui quel che già fe' a Nemea,</l>
<l>del mostro che caddeo al monte Tritone,</l>
<l>mandato a uccider lui da Giunon rea</l>
<l>che come suffocò quel fier leone</l>
<l>che la pelle inviolabile tenea,</l>
<l>così Anteo si pensò di suffocare</l>
<l>poi che sel vide sotto in terra stare.</l>
</lg>
<lg><l>Bagna in angoscia tal di sudor molto</l>
<l>la dura madre il travagliato Anteo;</l>
<l>ella, visto il vigore al figliuol tolto,</l>
<l>forza molto maggior che pria gli deo,</l>
<l>e, col novo valor, contra Ercol volto,</l>
<l>più feroce che pria l'assalse il reo;</l>
<l>poi, sentendosi lasso, sen cade anco</l>
<l>e valor piglia e a la tenzon vien franco.</l>
</lg>
<lg><l>E qual solean multiplicar le teste</l>
<l>a l'idra, quando Ercol le ponea a terra,</l>
<l>e con esse, più fiere e più rubeste,</l>
<l>moversi il mostro a fargli maggior guerra,</l>
<l>tale Anteo forze più vivaci e deste</l>
<l>ricovra e più feroce Ercole afferra,</l>
<l>qualora cade e sì lo stringe e preme</l>
<l>ch'Ercole si duole e pien di sdegno freme.</l>
</lg>
<lg><l>Non vide mai Giunon cosa che tanto</l>
<l>grata ie fusse, onde più speme avesse</l>
<l>di veder così rotto, Ercole e infranto,</l>
<l>ch'esser lo sdegno suo sazio devesse;</l>
<l>ella seco pensò che darsi vanto</l>
<l>de la morte d'Alcide Anteo potesse,</l>
<l>e vistol tutto molle di sudore,</l>
<l>seco disse: – Costui certo ora more! –</l>
</lg>
<lg><l>Ercol con la sua forza e con l'altrui</l>
<l>Anteo la pugna acerbamente mesce,</l>
<l>e tanto valor dà la terra a lui</l>
<l>che quasi da dar troppo le rincresce,</l>
<l>che insin da l'ime viscere in costui</l>
<l>manda il vigore e 'n lui la forza accresce,</l>
<l>e mentre egli Ercol vincer s'affatica,</l>
<l>maggior che il figlio sente ella fatica.</l>
</lg>
<lg><l>Stupefatto sta Alcide che ritorni</l>
<l>Anteo dal suo cader sempre più forte,</l>
<l>né sa come tal forza in lui soggiorni</l>
<l>che già condutto egli non l'abbia a morte;</l>
<l>pur pensa di far si che se ne scorni</l>
<l>e poscia che l'insidie sue ebbe scorte,</l>
<l>tacito disse: – Più non caderai</l>
<l>ne la terra co i pie' pur toccherai! –</l>
</lg>
<lg><l>E le man poste a l'uno e a l'altro fianco</l>
<l>del nemico, a traverso Ercol il prese</l>
<l>e il miser, fatto già per tema bianco,</l>
<l>sul petto a viva forza, si suspese;</l>
<l>Anteo pria che gli venga il valor manco</l>
<l>e senta del nemico più aspre offese,</l>
<l>per liberarsi fa ciò che far puote</l>
<l>e si dibatte e torce e piega e scuote.</l>
</lg>
<lg><l>Qual s'a la rete il pescatore ha accolto</l>
<l>il tonno, poscia ch'è de l'onde fore,</l>
<l>s'egli ben guizza e si dibatte molto,</l>
<l>tornar non puote al suo lasciato umore,</l>
<l>tal da le braccia d'Ercole, Anteo involto,</l>
<l>benché si torca e grave duol l'accorre,</l>
<l>scior non si può ma si rinforza in vano</l>
<l>per tornarsi a corcar su il duro piano.</l>
</lg>
<lg><l>Ercol lo stringe ed egli a l'aria manda</l>
<l>voce, onde ne risona ogni campagna;</l>
<l>a la madre il meschin si raccomanda,</l>
<l>di non poterlo aitar ella si lagna,</l>
<l>ad Ercole mercede al fin dimanda,</l>
<l>ma nulla val che mercé cheggia, o piagna</l>
<l>che 'n guisa il preme, ch'uopo è che lo spirto</l>
<l>esca for di quel corpo ispido ed irto.</l>
</lg>
<lg><l>Nol lasciò Alcide pria che tutto ghiaccio</l>
<l>venne il crudele e poi ch'egli fu morto,</l>
<l>aperse lieto l'uno e l'altro braccio</l>
<l>onde cadde ei sì che non fu più sorto;</l>
<l>for si conobbe allora esser d'impaccio</l>
<l>Bocchia e di tal vittoria ebbe conforto;</l>
<l>ma quanto la donzella ne fu allegra,</l>
<l>tanto restò Giunon dolente ed egra.</l>
</lg>
<lg><l>Perché veduto Anteo morto le parse</l>
<l>che non potesse sotto il ciel più avere</l>
<l>cose, ond'ella devesse imaginarse</l>
<l>di poter Ercol più morto vedere;</l>
<l>onde sì di furor, sì di sdegno arse</l>
<l>che non sapea ove pace, o requie avere.</l>
<l>Ercole, spento Anteo, l'Africa scorse</l>
<l>e ove bisogno fu soccorso porse.</l>
</lg>
<lg><l>Ché quante avea in sé fiere allora ancise,</l>
<l>e fe' da' mostri liber quel paese,</l>
<l>e il timor da quel popol si divise,</l>
<l>ch'a lavorar la terra ognun s'accese,</l>
<l>e ingegno tale a coltivarla mise,</l>
<l>che dal colto terren molto util prese,</l>
<l>Ercol fondovvi una città gentile,</l>
<l>detta, da cento porte, Ecatompile.</l>
</lg>
<lg><l>Indi l'armata verso Iberia volse</l>
<l>ov'egli il corso preso aveva pria,</l>
<l>e la donzella ne la nave tolse</l>
<l>per gire a Tinge per spedita via;</l>
<l>né prima ad altra impresa dar si volse</l>
<l>ch'egli non desse a quella figlia pia</l>
<l>il padre e non vedesse i prigion sciolti</l>
<l>ch'ivi ne' lacci Anteo teneva involti.</l>
</lg>
<lg><l>Or giunto al fin del mare il forte Alcide,</l>
<l>per voler gir ne l'oceano a Gade,</l>
<l>da un altissimo monte chiuse vide</l>
<l>a poter più oltre andar tutte le strade,</l>
<l>ché il monte un mar da l'altro si divide</l>
<l>ché quel d'Iberia a l'ocean non cade,</l>
<l>onde turbato se ne sta e sospeso,</l>
<l>veggendosi intercetto il camin preso.</l>
</lg>
<lg><l>Molte cose con l'animo rivolve</l>
<l>e 'n varie parti con l'ingegno scorre,</l>
<l>e dopo pensier molti, si risolve</l>
<l>volere al navicar quel passo sciorre;</l>
<l>tutti i soldati a quella impresa volve</l>
<l>che nessun dal parer suo si sa torre,</l>
<l>e si dier tutti, co' martelli in mano,</l>
<l>a farsi via di andar ne l'oceano.</l>
</lg>
<lg><l>Quale in Sicila risonar si sente</l>
<l>sotto il cavernoso Etna, l'aspra incude</l>
<l>del fabro sicilian, quando l'ardente</l>
<l>fulmine batte e le saette crude,</l>
<l>con la sua rara e affumicata gente</l>
<l>che con lui dentro a la caverna chiude,</l>
<l>onde sì da' martelli, il monte suona</l>
<l>ch'assorda ivi d'intorno ogni persona.</l>
</lg>
<lg><l>Tal il lito ribomba e le campagne</l>
<l>ivi d'intorno per l'immense botte</l>
<l>de la turba, che il monte eccelso fragne,</l>
<l>e volan sino al ciel le scheggie rotte,</l>
<l>che perché un mar con l'altro s'accompagne,</l>
<l>non cessano costor giorno, né notte</l>
<l>di far piana la strada alpestre e ria,</l>
<l>per gire ov'ir ciascun di lor desia.</l>
</lg>
<lg><l>Né con martelli pur, ma con gran foco</l>
<l>cercan che s'apra il monte e che ruine</l>
<l>e ch'atto al navicar si faccia il loco</l>
<l>che già al mondo soleva esser confine;</l>
<l>quel ch'impossibil parve in tempo poco,</l>
<l>condusse con l'ingegno Ercole al fine,</l>
<l>gittando aceto in copia su que' sassi</l>
<l>infiammati dal foco e aprendo i passi.</l>
</lg>
<lg><l>A questo essempio ne la Traccia Xerse,</l>
<l>mentre ch'ad espugnar la Grecia giva,</l>
<l>per lo monte Ato in mar la via s'aperse,</l>
<l>per l'Ato, che il camin suo gli impediva:</l>
<l>così la strada, con tal modo, offerse</l>
<l>Ercole a ognun che dopo lui veniva,</l>
<l>di torre al navicar gli impedimenti,</l>
<l>e ove il monte era dar le vele a i venti.</l>
</lg>
<lg><l>Così l'Europa e l'Africa, che unite</l>
<l>eran sin da principio per natura,</l>
<l>furo per sempre allora disunite,</l>
<l>tanta vi pose industria Ercole e cura;</l>
<l>ne le parti del mondo dipartite,</l>
<l>di sé lasciar memoria eterna cura</l>
<l>e due colonne affige su quell'Alpe,</l>
<l>l'una Abila chiamata e l'altra Calpe.</l>
</lg>
<lg><l>Le quali al navicar un tempo furo</l>
<l>termine sì che non si andò più inanzi,</l>
<l>perché non si tenea nocchier sicuro</l>
<l>d'ir là ove non si sa s'alcuno stanzi;</l>
<l>ma il camin ch'a gli antichi fu sì oscuro,</l>
<l>perché se stesso anco in quest'opra avanzi</l>
<l>il secol nostro ha mostro a' naviganti,</l>
<l>perché passiam più che gli antichi, inanti.</l>
</lg>
<lg><l>Grazia concessa a noi dal sommo Dio,</l>
<l>a lo stuolo cristian sempre secondo,</l>
<l>perché la fe' del suo figliuolo pio,</l>
<l>vada a quei che si stanno anco in quel mondo,</l>
<l>e se ne scorni l'aversario rio,</l>
<l>vedute de la terra in tutto il tondo</l>
<l>le sante opre di Cristo in guisa sparte</l>
<l>che non vi ha froda sua più alcuna parte.</l>
</lg>
<lg><l>Mentre il figliuol d'Anfitrion tentava</l>
<l>di aprire il monte e farsi ampio sentiero,</l>
<l>tutta la gente di adunar cercava</l>
<l>Gerion, che potea dal regno Ibero,</l>
<l>i capitani suoi qua e là mandava</l>
<l>a chiamare a l'insegna ogni guerriero;</l>
<l>in Gade quella gente egli accogliea</l>
<l>ch'egli sopposta a le sue voglie avea.</l>
</lg>
<lg><l>Or mentre cerca aver da l'occidente</l>
<l>soccorso Gerione in questa guerra,</l>
<l>da la Cantabria una spietata gente</l>
<l>mena lo scelerato e crudo Urerra;</l>
<l>ed ognun di costoro è sì inclemente</l>
<l>che non sol l'arme contra l'oste afferra,</l>
<l>ma uccidon sé quando la vecchia etade</l>
<l>lor toglie l'adoprare e lancie e spade.</l>
</lg>
<lg><l>Druida fiero e avezzo ne la caccia,</l>
<l>conduce gente armata di saette,</l>
<l>dal Pireneo di sì terribil faccia</l>
<l>ch'a ravisarle sol paura mette;</l>
<l>e quei che il Durio, con le sue onde, abbraccia,</l>
<l>genti a battaglia al par d'ogni altra, elette,</l>
<l>ché Celtiberi son detti da Celti,</l>
<l>di forte core e di persona svelti.</l>
</lg>
<lg><l>Aduna in un tutti quei che son verso</l>
<l>il gelido Aquilon, Licastro e Lida,</l>
<l>a gli Oretan da capitano Perso,</l>
<l>a i Calleci, a i Vaccei, l'altiero Dida;</l>
<l>lo stuolo de i Pleutauri, rio e perverso,</l>
<l>Polican, Mardaluco e Alzerbe guida,</l>
<l>mena Malista i Bardieti e Egone,</l>
<l>Celaudote gli Albetrigi e Gelone.</l>
</lg>
<lg><l>E mena di Tuisi un drupel rio</l>
<l>unito insieme il desperato Achera,</l>
<l>gente che non conosce, o teme Dio,</l>
<l>tanto impia hanno la mente e tanto fiera;</l>
<l>né il capitan più de i soldati è pio,</l>
<l>perché ne 'n Giove egli, ne 'n Marte spera,</l>
<l>ma la spada sol ha, per vero nume,</l>
<l>come avea Gerione anco in costume.</l>
</lg>
<lg><l>Co i Ceretani vengono i Vasconi</l>
<l>e duci lor sono Olibrozo e Alzerda:</l>
<l>vengon, con numer d'ottimi pedoni,</l>
<l>Argesta e Breno e da la bella Ilerda</l>
<l>i Massageti, al par de' tutti buoni,</l>
<l>Sace conduce, né vuol che si perda</l>
<l>il tempo, perché il primo esser vorria</l>
<l>che meni a Gerion la compagnia.</l>
</lg>
<lg><l>Da gli Artabi conduce Arco e da Eluso,</l>
<l>gente a vibrare i forti dardi avezza,</l>
<l>da l'altre Baleari uno stuolo uso</l>
<l>a lanciar mortal piombo con destrezza;</l>
<l>e il popolo di Tide ha insieme chiuso</l>
<l>Gerone di mirabile fortezza</l>
<l>cui solo il travagliarsi in arme piace,</l>
<l>né cosa ha più molesta de la pace.</l>
</lg>
<lg><l>Da Taracona, che di belle viti</l>
<l>al par d'ogn'altra, è ben dotata e piena,</l>
<l>soldati valorosi e 'n guerra arditi, </l>
<l>di ferro armati il fiero Orando mena;</l>
<l>i Sedentani ha in bella schiera uniti</l>
<l>Orgagno, ch'ogni cor feroce affrena,</l>
<l>quei di Setabo Armarico conduce</l>
<l>e i Vetoni hanno Aridamante duce.</l>
</lg>
<lg><l>Quei di Castulo tien sotto il suo impero</l>
<l>Atlante, cui diede le poppe altrici</l>
<l>una leonessa;questi era severo</l>
<l>e crudo più d'ogn'altro a' suoi nemici,</l>
<l>e sì destro era al corso e sì leggiero,</l>
<l>che corresse per piani, o per pendici,</l>
<l>come a i pié avesse di Mercurio l'ale,</l>
<l>non lasciava nel corso orma, o signale.</l>
</lg>
<lg><l>Quei d'Ispal mena seco Nasamone,</l>
<l>quei d'Orta e di Nebrissa il forte Amiro,</l>
<l>una gran squadra dal monte Ierone</l>
<l>Tleponemo conduce e il rio Camiro,</l>
<l>da la ricca Tartesso Anacreone</l>
<l>accoglie gente molta e Cosimiro</l>
<l>quei d'Urso mena, d'Atetua e di Monda,</l>
<l>de l'isole che il Beti altier circonda.</l>
</lg>
<lg><l>Dan gente i Lusitani, che indivina</l>
<l>da le fibre d'i miseri prigioni,</l>
<l>scorrono questi lungo la marina</l>
<l>a dar di piglio ed a l'insidie buoni;</l>
<l>di quanti o di lontana, o di vicina</l>
<l>parte prendon, per farne a gli dei doni,</l>
<l>taglian le mani e l'offron poscia loro,</l>
<l>duci questi hanno Arringo e Grippo e Goro.</l>
</lg>
<lg><l>Da Masta, pieno d'ira e d'ardimento,</l>
<l>in copia grande mena gente Forco;</l>
<l>Forco, da porre a ogni grand'uom spavento</l>
<l>che sembra tra' nemici un irato orco;</l>
<l>mentre ad accorre è Gerione intento</l>
<l>sotto l'insegna d'un silvestre porco,</l>
<l>costoro, il gran figliuol d'Anfitrione</l>
<l>l'armata con bell'ordine dispone.</l>
</lg>
<lg><l>Da la parte più bella de la Spagna</l>
<l>e più abondante, ove una città siede</l>
<l>che così Beti con le sue onde bagna,</l>
<l>come cortese, il suo nome le diede,</l>
<l>mena gente il re Gentio a la campagna</l>
<l>e verso lo stuol d'Ercol move il piede</l>
<l>ché non si vuol con Gerione unire</l>
<l>e gli altri de la Betica seguire.</l>
</lg>
<lg><l>Ma per far de la figlia aspra vendetta,</l>
<l>che gli avea Gerion tolta per forza,</l>
<l>mentre a diporto iva in una barchetta,</l>
<l>alternando nel mar poggia con orza,</l>
<l>cerca gir contra lui con molta fretta,</l>
<l>co' suoi armati di ferigna scorza</l>
<l>e per ciò se n'andò ratto ad Alcide,</l>
<l>poi che giunto ivi con l'armata il vide.</l>
</lg>
<lg><l>Ercol, come solea gli amici, il vede</l>
<l>allegramente e con cortese affetto</l>
<l>l'accoglie e poscia gli stringe la fede</l>
<l>di far pentir quel mostro maledetto,</l>
<l>che, col rapirgli la figlia, gli diede</l>
<l>il duol che, ragionando, egli avea detto:</l>
<l>poscia con le sue genti in nave il tolse</l>
<l>e verso Gerion l'armata volse.</l>
</lg>
<lg><l>Gerion, che lontano dal suo regno</l>
<l>cerca tenere il gran figlio di Giove,</l>
<l>avendo posto in ordine ogni legno,</l>
<l>nel mar con lui venir vuole a le prove;</l>
<l>ma vento avverso rompe il suo disegno,</l>
<l>perché ancor che possente si ritrove,</l>
<l>non può, con quanto egli sa dire e fare,</l>
<l>approssimarsi ad Ercole nel mare.</l>
</lg>
<lg><l>Onde, prospero avendo Alcide il vento,</l>
<l>temendo Gerion mortale assalto,</l>
<l>a Gade ritornossi in un momento</l>
<l>e a la sua gente fare ivi fece alto;</l>
<l>non fu neghittoso Ercole, né lento,</l>
<l>ma a piene vele andò solcando l'alto,</l>
<l>tanto che giunse al porto, ov'avea accolta</l>
<l>l'armata Gerion, fuor del mar tolta.</l>
</lg>
<lg><l>A l'appressarsi al lito ch'Ercol fece,</l>
<l>volse darsi Nicandro a gittar foco</l>
<l>nel solfore nodrito e ne la pece,</l>
<l>e così farsi a entrar nel porto luoco,</l>
<l>ma allora Ercole a lui disse: – Non lece</l>
<l>questo a me far che non son sì da poco,</l>
<l>che, senza tentar ciò non mi dia il core</l>
<l>di vincer Gerion sol col valore! –</l>
</lg>
<lg><l>Allor Nicandro: – Sono arme da navi,</l>
<l>Ercole, queste e ne le guerre usate</l>
<l>che si fanno nel mar crudeli e gravi,</l>
<l>a danno de' nemici ritrovate,</l>
<l>e mi par maraviglia che vi gravi</l>
<l>che contra Gerion siano aventate,</l>
<l>ma poi che ciò vi pare, or deporrolle</l>
<l>e a tempo miglior poscia adoprerolle. –</l>
</lg>
<lg><l>Tentò Ercol con la forza, questo detto,</l>
<l>di entrare e 'n rotta il suo nemico porre;</l>
<l>ma stette in sé sì Gerion ristretto</l>
<l>e con tal modo gli si venne a opporre,</l>
<l>ch'ad Ercol non giovò numero eletto,</l>
<l>né le navi con ordine disporre,</l>
<l>perché non potea entrar senza periglio</l>
<l>di por l'armata sua tutta in scompiglio.</l>
</lg>
<lg><l>Ercol, che vede il pericolo grande,</l>
<l>e cerca vincer con la sua salvezza,</l>
<l>Iuba ad assalir manda in altre bande</l>
<l>l'isola con ingegno e con fortezza;   </l>
<l>appena aspetta ch'Ercole commande</l>
<l>questo terribil cor, pien di fierezza,</l>
<l>toglie seco Lissandro e Leonida</l>
<l>e a la parte opposta i legni guida.</l>
</lg>
<lg><l>Con queste cento undici vele andaro</l>
<l>ove men custodita l'isola era,</l>
<l>e senza aver contrasto, dismontaro</l>
<l>e spiegò ognun di lor la sua bandiera;</l>
<l>un castello andando oltra ritrovaro</l>
<l>a custodia del quale aveva Achera</l>
<l>Gerion messo e Celadonte e Dida,</l>
<l>con la lor gente valorosa e fida.</l>
</lg>
<lg><l>I quai, visti i nemici a la difesa,</l>
<l>co' soldati ir intorno a le alte mura</l>
<l>e quindi cominciò sì gran contesa</l>
<l>che 'n terra non fu mai cosa più oscura;</l>
<l>e benché da l'assalto sovrapresa</l>
<l>tremi tutta la plebe di paura,</l>
<l>nulla però teme la gente ardita,</l>
<l>né cura, per l'onor, d'espor la vita.</l>
</lg>
<lg><l>Un ordine infinito d'alte scale</l>
<l>l'essercito di fuori al muro appoggia,</l>
<l>e da ogni parte ogni soldato sale:</l>
<l>questi va dietro a quel che inanzi poggia,</l>
<l>senza dardo temer spiedo, né strale,</l>
<l>né bollente olio, né di pece pioggia;</l>
<l>e se ben quattro e sei ne cadon giuso,</l>
<l>ne saglion venti e trenta arditi suso.</l>
</lg>
<lg><l>Quei di dentro non lascian cosa a fare</l>
<l>ch'atta paia a scacciare indi i nemici,</l>
<l>sì ch'ove pensano essi soggiogare</l>
<l>la terra e i cittadin fare infelici,</l>
<l>lor facciano essi a fil di spada andare</l>
<l>e rivolgere in lor tutti i supplici;</l>
<l>e molti giù ne caccian ne le fosse</l>
<l>e fiaccan lor, con gittar sassi, l'osse.</l>
</lg>
<lg><l>Vanno le donne e le donzelle a i tempi,</l>
<l>mentre a le mura sono i forti in guerra,</l>
<l>e pregano i lor dei che da casi empi</l>
<l>voglian servar la loro afflitta terra;</l>
<l>e il destin raffrenare e gli influssi empi,</l>
<l>sì che tutti non vadano sotterra</l>
<l>per mano di color che 'n tempo breve,</l>
<l>cercan quel di lor far, che il sol di neve.</l>
</lg>
<lg><l>Questo istesso fanno anco i più vetusti,</l>
<l>dogliendosi non esser morti in cuna,</l>
<l>poi che temevan di veder combusti</l>
<l>tutti i tempi e le case ad una, ad una;</l>
<l>ma i forti, gli animosi ed i robusti,</l>
<l>che stiman poco aversa e ria fortuna,</l>
<l>van scorrendo qua e là con l'arme in mano,</l>
<l>per far l'assalto del nemico vano.</l>
</lg>
<lg><l>E come alani, cui s'offra il cenghiale,</l>
<l>attendon sol che sian lor dati i lassi</l>
<l>per assalir quel crudele animale,</l>
<l>che per la valle impetuoso vassi,</l>
<l>così color, cui sol di gloria cale,</l>
<l>pregano il capitan che il ponte abbassi,</l>
<l>acciò ch'uscir possano imantinente</l>
<l>e strazio far de la nemica gente.</l>
</lg>
<lg><l>Ma s'ad Achera ben piace vedere</l>
<l>tutti i soldati suoi sì coraggiosi,</l>
<l>non vuol però compire il lor volere</l>
<l>ne i lor disegni sì periculosi;</l>
<l>ma bene esorta tutte le sue schiere</l>
<l>e dice loro: – O forti, o valorosi,</l>
<l>poscia che per lo re, voi preso avete</l>
<l>l'arme, mostrate qui quel che voi sete! –</l>
</lg>
<lg><l>In tanto il greco stuol salendo agogna</l>
<l>d'aver vittoria e per la terra a ruba</l>
<l>e di cedere a l'un l'altro ha vergogna,</l>
<l>mentre ode il suon de la sonora tuba;</l>
<l>e ben ch'ardito sia qui ognun bisogna,</l>
<l>perché il crudele e dispietato Iuba</l>
<l>non pure incalza minacciando e preme,</l>
<l>ma dà morte crudele a ognun che teme.</l>
</lg>
<lg><l>E mentre quei di dentro e foco e sassi</l>
<l>gittan ver quei che saglion la muraglia,</l>
<l>e su le scale allungan gli altri i passi,</l>
<l>perché tutto lo stuol su il muro saglia,</l>
<l>Iuba, tentando va, com'entro passi,</l>
<l>e più vicino il suo nemico assaglia,</l>
<l>e de la fossa entra nel più alto golfo,</l>
<l>sprezzando e pece e sassi e calce e solfo.</l>
</lg>
<lg><l>Una gran doccia ne la fossa entrava,</l>
<l>la qual di fuor di quel castello usciva,</l>
<l>tosto questi entra ne l'aperta cava</l>
<l>e tacito per essa in piazza arriva;</l>
<l>lo stuol, ch'a guardia di quel loco stava,</l>
<l>a fil di spada va, ch'ovunque arriva,</l>
<l>pare un torrente che, con le fier onde,</l>
<l>a terra gli arbor mandi e i campi inonde.</l>
</lg>
<lg><l>Achera vien con la sua squadra insieme,</l>
<l>per andar tutti contra il crudel oste;</l>
<l>non crediate, signor, che 'n lui si sceme</l>
<l>l'ira, o che da' nemici si discoste,</l>
<l>anzi, come orso, si raggira e freme,</l>
<l>e fa, che caro l'assalirlo coste</l>
<l>a chi gli si avicina, e il primo è Vrada,</l>
<l>cui fa provar se il suo fier brando rada.</l>
</lg>
<lg><l>Ché gli leva la testa con l'elmetto,</l>
<l>e la fa al ciel volar libera e sciolta,</l>
<l>fende dal capo Alcirdo insino al petto,</l>
<l>poi verso Algreda il fiero brando volta</l>
<l>e a mezzo il taglia, come un ebul, netto;</l>
<l>ed entra poscia ne la densa folta,</l>
<l>e quello fa de la nemica gente,</l>
<l>che far d'erba veggiam falce tagliente.</l>
</lg>
<lg><l>Quel se ne cade in faccia e quel riverso,</l>
<l>quel riman senza man, quel senza testa,</l>
<l>quel fier nel fianco e quel tronca a traverso,</l>
<l>quel senza braccia e quel senza occhi resta;</l>
<l>ma meno mi poria venire il verso,</l>
<l>s'io vi volessi dire e quella e questa</l>
<l>gente, che fa Iuba feroce essangue,</l>
<l>facendole versar l'alma col sangue.</l>
</lg>
<lg><l>Intanto giunge il desperato Achera,</l>
<l>maledicendo il ciel, con voce orrenda,</l>
<l>e dice a Iuba: – Ben puoi far che pera</l>
<l>questa vil turba e a l'Acheronte scenda;</l>
<l>or vedrai s'io con la tua morte fiera,</l>
<l>de l'error di costor far saprò emenda,</l>
<l>e se condurre dal nocchier di Stige</l>
<l>i' ti farò con lor tra l'ombre bige.</l>
</lg>
<lg><l>E qual con l'abbaiar mastin si getta</l>
<l>a dosso al viandante ne la strada,</l>
<l>tal al capo di Iuba Achera in fretta</l>
<l>con un man dritto rivoltò la spada;</l>
<l>potea morto restar, qual bue da acetta</l>
<l>che nel macello in un momento cada,</l>
<l>s'egli non opponeva il forte scudo</l>
<l>al colpo fiero e più d'ogn'altro crudo.</l>
</lg>
<lg><l>Lo scudo oppose e poi sì crudelmente</l>
<l>ferì il crudele Achera al manco lato,</l>
<l>e fu in ferirlo il braccio sì possente,</l>
<l>che nulla gli giovò l'essere armato;</l>
<l>egli, ch'al fianco il brando entrato sente,</l>
<l>bestemia il cielo, e più che prima, irato</l>
<l>al camaglio una punta fier gli drizza,</l>
<l>tutto pien di furor, pieno di stizza.</l>
</lg>
<lg><l>E se men fina forse era, o men forte</l>
<l>a la terribil punta quella maglia,</l>
<l>giunto era Iuba a quel gran colpo, a morte,</l>
<l>e fra lor finita era la battaglia;</l>
<l>vista contraria al suo desir la sorte</l>
<l>Achera a dosso a Iuba altier si scaglia</l>
<l>ed a traverso il prende ed il raggira,</l>
<l>ed a farlo cadere in terra mira.</l>
</lg>
<lg><l>E forse, o con la forza, o con l'ingegno,</l>
<l>la sua voglia avria Achera allor compita,</l>
<l>se non gli avesse van fatto il disegno,</l>
<l>il sangue ch'uscia for de la ferita,</l>
<l>che 'n breve il fe' restar senza ritegno,</l>
<l>sì ch'abbandonò l'alma questa vita,</l>
<l>e bestemiando, scese al lago Averno,</l>
<l>a sostener pena e martire eterno.</l>
</lg>
<lg><l>A lo scender da Achera da le mura</l>
<l>quei, ch'erano con Iuba ne la terra</l>
<l>entraro tutti per la dozza oscura,</l>
<l>e mossero a i nemici acerba guerra;</l>
<l>con gli altri greci, Lissandro procura</l>
<l>salire il muro e nel salire afferra</l>
<l>in una gamba Celadonte e il caccia</l>
<l>nel castel sì che qual'ovo si schiaccia.</l>
</lg>
<lg><l>Iuba con la sua squadra in tanto corre</l>
<l>per la gente d'Achera e ne fa strazio,</l>
<l>ma se molte alme ben dal corpo sciorre</l>
<l>vede, non è pero di ferir sazio,</l>
<l>quella misera gente qua e là corre,</l>
<l>ma non può avere a fuggire indi spazio,</l>
<l>che qua e là Iuba qual fulmine vola,</l>
<l>e la vita a i meschin col brando invola.</l>
</lg>
<lg><l>Dida, che vede la ruina grande</l>
<l>che Iuba fa, poi ch'egli ha morto Achera,</l>
<l>perch'egli a l'orco ognun morto non mande,</l>
<l>lasciò le mura e venne ove Iuba era;</l>
<l>il seguitaro tutte le sue bande,</l>
<l>e sol per vendicar la morte fiera</l>
<l>di Celadonte, la sua compagnia</l>
<l>s'unì con Dida, a la battaglia ria.</l>
</lg>
<lg><l>In tanto Iuba ad una porta andossi</l>
<l>e l'aperse per forza, onde vi entraro,</l>
<l>passati tutti gli argini ed i fossi,</l>
<l>i greci, e contra i lor nemici andaro;</l>
<l>tremaro a i terrazani i polsi e gli ossi,</l>
<l>tosto che vider rotto ogni riparo,</l>
<l>e con loro, i soldati ebber paura,</l>
<l>sol Dida a Iuba andò con man sicura.</l>
</lg>
<lg><l>Ma buon per lui ch'avesse preso essempio</l>
<l>da la morte d'Achera e non si fusse</l>
<l>mosso a vendetta far del compagno empio,</l>
<l>cui di colpa mortal Iuba percusse;</l>
<l>ben crudo e fier destino a duro scempio,</l>
<l>quando Iuba assalì il misero indusse,</l>
<l>perché sì tosto ch'a Iuba si volse,</l>
<l>la vita con un dritto egli gli tolse.</l>
</lg>
<lg><l>Ché il giunse a punto ove a le spalle il collo</l>
<l>si lega e gliel tagliò qual falce gionco,</l>
<l>e con tutto l'elmetto al ciel mandollo,</l>
<l>e lasciò senza nome in terra il tronco,</l>
<l>il qual, die' al suo cader, non minor crollo</l>
<l>che si faccia alno, da radici tronco,</l>
<l>che giù da l'Apenin con furor cada,</l>
<l>e ovunque scende, far si faccia strada.</l>
</lg>
<lg><l>A i soldati venuti ivi con Dida</l>
<l>vistol cader, mancò speme e valore,</l>
<l>come l'armento, se la cara guida</l>
<l>tolta gli vien, riman pien di timore,</l>
<l>che ne 'n corno, ne 'n pié più si confida,</l>
<l>e se ne va per lo solingo orrore,</l>
<l>temendo di trovar lupo, o pantiera,</l>
<l>onde di corno in corno tutto pera.</l>
</lg>
<lg><l>Iuba or va in questa ed ora in quella parte,</l>
<l>sì ch'un lampo di foco acceso sembra,</l>
<l>ogni usbergo, ivi benché forte, parte,</l>
<l>e a terra van con l'arme anco le membra:</l>
<l>il braccio da la spalla a quel diparte,</l>
<l>or le gambe da l'anche a questo smembra:</l>
<l>Lisandro e Leonida il simil face,</l>
<l>né val ivi a cercar clemenza o pace.</l>
</lg>
<lg><l>Né di ferir cessaro i greci prima</l>
<l>che tutti que' soldati a morte giro,</l>
<l>e da i più egregi, insino a la plebe ima,</l>
<l>sentir fero ad ognuno agri martiri,</l>
<l>che vuol Iuba ch'ognun così si opprima</l>
<l>che non rimanga alcun vivo nel giro</l>
<l>di quel castello e non vi sia chi porti</l>
<l>novella a Gerion di tante morti.</l>
</lg>
<lg><l>Ercol (mentre costor mandano a terra</l>
<l>co' ferri nudi i lor nemici) tenta,</l>
<l>se puote, andar con sua salvezza in terra,</l>
<l>né resti de le sue persona spenta;</l>
<l>ma il porto Gerione in guisa serra,</l>
<l>ch'alcuna occasion non si appresenta</l>
<l>ad Ercole di entrare ed egli saggio</l>
<l>seconda il tempo e attende al suo vantaggio.</l>
</lg>
<lg><l>Non poté Iuba far, ch'anco non desse,</l>
<l>tra questo tempo, segno del furore,</l>
<l>ché giusto sdegno ne l'alma gli impresse</l>
<l>quando egli volse a quella impresa il core,</l>
<l>perché volse che il foco si mettesse,</l>
<l>ne' tempi senza avere alcun timore</l>
<l>de gli dei di quel luoco e le private</l>
<l>case fur, d'una, in una, al foco date.</l>
</lg>
<lg><l>Come da l'Etna al ciel sorgon le fiamme,</l>
<l>mentre il solfo entro a le caverne bolle,</l>
<l>sì che par che il gran foco l'aria infiamme,</l>
<l>e che il giogo arda de l'immenso colle,</l>
<l>così sembianza ora di questo damme</l>
<l>il foco che da i tetti al ciel s'estolle,</l>
<l>se sembrar nol vogliamo a quel vetusto,</l>
<l>foco onde il superbo Ilio fu combusto.</l>
</lg>
<lg><l>Gerion, visto il foco andare al cielo,</l>
<l>s'imaginò ciò ch'avenuto fosse,</l>
<l>e poco fu che non si fe' di gelo,</l>
<l>e gli tremasser le midolle e l'osse;</l>
<l>ma allor gli si arricciò bene ogni pelo</l>
<l>che Iuba dal suo stuol tre guerrier mosse,</l>
<l>che su l'aste le teste ove Ercole era</l>
<l>portar di Celadon, Dida ed Achera.</l>
</lg>
<lg><l>Ché tosto ch'egli le tagliate teste</l>
<l>mira, da que' soldati ivi condutte,</l>
<l>s'imagina che vivo uno non reste,</l>
<l>tra le genti al castel da lui ridutte;</l>
<l>e mentre il core ave e le luci meste,</l>
<l>sì ch'a pena le tien dal pianto asciute,</l>
<l>un vien che dice che già ad Eritrea</l>
<l>Iuba la gente sua condutta avea.</l>
</lg>
<lg><l>E che se lor non venia a dar soccorso,</l>
<l>andria, come il castello a fiamma, a foco;</l>
<l>ché già il vittorioso Iuba corso</l>
<l>a le mura era e non lasciava loco</l>
<l>che non tentasse, per porre anco il morso</l>
<l>a quella gente e se tardava un poco,</l>
<l>gliel porria certo; ma oggi ho detto assai:</l>
<l>tempo è signor ch'io mi riposi omai.</l></lg></div1>

<div1><head>XXVI</head>

<lg><l>Posto, signor, che il guerreggiar produca</l>
<l>scandali spesso, afflizioni e danni,</l>
<l>pur s'avien, ch'a far guerra uomo s'induca,</l>
<l>per levare a ragione altri d'affanni;</l>
<l>creder i' vo' ch'ovunque il sole adduca</l>
<l>i raggi, inizio dando e fine a gli anni,</l>
<l>viva egli eterno e di tal'opra aspetti</l>
<l>ampia mercé nel regno de gli eletti.</l>
</lg>
<lg><l>Ma tra quanti esser pon ne la milizia</l>
<l>egregi fatti e gloriose imprese,</l>
<l>chi s'arma per opprimer la malizia</l>
<l>di chi religion superbo offese,</l>
<l>sì favorevole ha l'alta giustizia,</l>
<l>poi che per cagion tal l'arme egli prese</l>
<l>che prometter si può vittoria certa</l>
<l>e di aver d'ire al ciel la strada aperta.</l>
</lg>
<lg><l>E di mai sempre aver Dio in suo favore,</l>
<l>come avuto ve l'hanno i maggior vostri,</l>
<l>i quai sempre s'opposero al furore</l>
<l>di chi s'armò contra i gran pastor nostri;</l>
<l>né di poter mortale ebber timore,</l>
<l>come fede ne fan penne ed inchiostri,</l>
<l>non giovò a Beringario aver gran possa,</l>
<l>ché dal primo Azzo fu fiaccata e scossa.</l>
</lg>
<lg><l>Ne men ruppe Bertoldo il terzo Enrico,</l>
<l>che già s'armò contra il pastor Pascale,</l>
<l>e l'empio Barbarossa Federico</l>
<l>giunse, per opra di Rinaldo, a tale</l>
<l>che provò che importava esser nemico</l>
<l>al capo de la chiesa universale;</l>
<l>lascio altri vostri che per cinquecento</l>
<l>anni, avuto hanno il cor tutto a ciò intento.</l>
</lg>
<lg><l>De' quai, signor, poi ch'ora voi l'essempio</l>
<l>vi sete, da pietà mosso, a seguire,</l>
<l>per Paol liberar da lo stuolo empio,</l>
<l>che sfogar contra lui voluto ha l'ire;</l>
<l>vittorioso riportarne al tempio</l>
<l>le spoglie altier vi veggio ed asseguire</l>
<l>chiara, per fatto tal, tra noi memoria,</l>
<l>e ne la miglior vita eterna gloria.</l>
</lg>
<lg><l>Voi, Paol, voi, quantunque carco d'anni,</l>
<l>mostro vi sete ben saggio e virile,</l>
<l>poscia che chi si è armato a' vostri danni,</l>
<l>avendo tanta autoritade a vile,</l>
<l>nulla temete e sotto i sacri panni,</l>
<l>chiudendo alto valor, saper senile,</l>
<l>cinto del sommo onor la sacra chioma,</l>
<l>a servar voi vi sete dato e Roma.</l>
</lg>
<lg><l>Parmi sentir dal ciel l'alme beate,</l>
<l>le cui reliquie ha Roma in sé raccolte;</l>
<l>goder da tal furore esser servate,</l>
<l>e per voi tutte da ignominia tolte,</l>
<l>e per questa bontà, ch'ora mostrate,</l>
<l>dir, tutte insieme in vostra loda volte,</l>
<l>ben degnamente vi è il nome rimaso</l>
<l>di chi già fu d'elezione vaso.</l>
</lg>
<lg><l>Seguite, padre santo, l'alta impresa,</l>
<l>che poi che il novo Alcide è per ciò armato</l>
<l>e per difender la romana chiesa,</l>
<l>espone volentier sé ed il suo stato;</l>
<l>la vostra maestà rimarrà illesa,</l>
<l>e l'oste, contra voi fiero voltato,</l>
<l>cacciato sia da questo Ercol secondo,</l>
<l>qual cacciò il primo Gerione al fondo.</l>
</lg>
<lg><l>Or, aspettando che il sacro vessillo</l>
<l>porti vittorioso al sommo Giove,</l>
<l>il nostro Alcide, poscia che fortillo</l>
<l>il padre eterno a così illustre prove,</l>
<l>non sol perché sia un Scipio, od un Camillo,</l>
<l>ma perché il primo Alcide in lui rinove,</l>
<l>tornerò a dir quel che di dir promisi,</l>
<l>ieri, quando al cantar mio fine misi.</l>
</lg>
<lg><l>Poscia che Gerion vide le teste</l>
<l>de i capitani e da quel nonzio intese</l>
<l>che le genti di Iuba eran moleste</l>
<l>a la città reale ed al paese,</l>
<l>e che non sendo le sue squadre preste</l>
<l>ad opporsi al furore ed a l'offese</l>
<l>de i suoi nemici, era Eritrea in periglio,</l>
<l>tutti i suoi capitan chiamò a consiglio.</l>
</lg>
<lg><l>E disse loro: – E di mestier che l'una</l>
<l>de le due cose a far ci disponiamo,</l>
<l>o che sprezzando il cielo e la fortuna</l>
<l>di superar nel mare Ercol tentiamo,</l>
<l>o ver che se ne resti qui ciascuna</l>
<l>nave e la città oppressa soccorriamo,</l>
<l>perché tutto l'essercito a far guerra</l>
<l>ci bisogna, faccianla in mare, o 'n terra!</l>
</lg>
<lg><l>Se con le navi entrar vogliamo in mischia</l>
<l>ed assalir tutta la greca armata,</l>
<l>la città ch'oppressa è troppo s'arrischia,</l>
<l>poi che da ta' nimici è circondata;</l>
<l>se le navi lasciam, mai non fu in Ischia</l>
<l>fiamma, in copia maggiore, al ciel mandata,</l>
<l>di quella che ne' legni nostri accesa</l>
<l>vedrem se le lasciam senza difesa.</l>
</lg>
<lg><l>Sendo dunque le cose in stato tale,</l>
<l>chiamati i' vi ho perché pigliam partito,</l>
<l>e seguiam quel che ben fia universale,</l>
<l>e che per lo miglior fia stabilito;</l>
<l>però voi cui di me non meno cale,</l>
<l>di vittoria ottener, tutti ora invito</l>
<l>a dir quel che vi par, ch'esser possa atto</l>
<l>a far che, salvi noi, sia Ercol disfatto.</l>
</lg>
<lg><l>E punto a questo malandrin non giove</l>
<l>che del re de gli dei si chiami figlio,</l>
<l>ché se fusse anco ver che fusse Giove</l>
<l>quel che il ciel tremar fesse ad un sol ciglio,</l>
<l>e volesse venir meco a le prove,</l>
<l>qual aquila squarciar suol con l'artiglio</l>
<l>timidetta colomba, così anch'io</l>
<l>squarcierei lui, quantunque fusse Dio.</l>
</lg>
<lg><l>Prima d'ognun così cominciò Alzerbe:</l>
<l> – Bene a me par che ne le navi parte</l>
<l>di questa nostra gente si riserbe,</l>
<l>e contra Ercol vegniam con quella a morte,</l>
<l>e che il resto mandiamo a le superbe</l>
<l>genti, che intorno a la città son sparte,</l>
<l>che con questa potrem Iuba scacciare</l>
<l>e romper con quell'altra Ercol nel mare.</l>
</lg>
<lg><l>Ch'ancora ch'egli numer via maggiore</l>
<l>di barche abbia, che noi non abbiam, puote</l>
<l>sol una de le nostre por terrore</l>
<l>a cento de le sue, se le percuote;</l>
<l>e però andar debbiam del porto fuore,</l>
<l>né qui tener le nostre navi immote</l>
<l>che paion torri eccelse insieme strette,</l>
<l>e le greche, appo lor, quasi barchette.</l>
</lg>
<lg><l>E qual se tra' pulcini il nibio scende,</l>
<l>benché sia il numer lor quasi infinito,</l>
<l>per salvarsi, a la fuga ognuno attende,</l>
<l>da l'unghia sua temendo esser rapito,</l>
<l>tal, se la nostra armata in mar si stende,</l>
<l>e non si stia qui a consumare al lito,</l>
<l>mi pare Ercol veder fuggir per l'onde,</l>
<l>perché la nostra armata non l'affonde.</l>
</lg>
<lg><l>Ché se ben trenta mila de le nostre</l>
<l>genti da noi si troveran divise,</l>
<l>non fia ch'Ercol con noi di pari giostre,</l>
<l>ché le sue genti rimarranno uccise;</l>
<l>bastano, signor mio, le forze vostre,</l>
<l>che così larga in voi natura mise,</l>
<l>(come voi ben diceste) a far cadere</l>
<l>Giove, se con voi guerra avesse a avere! –</l>
</lg>
<lg><l>Detto ch'ebbe ciò Alzerbe, il forte Sace</l>
<l>soggiunse: – Ancor, ch'io vegga forte e saggio</l>
<l>Alzerbe, nondimeno a me non piace</l>
<l>quel ch'egli dice ed altro pensiero aggio;</l>
<l>perché parmi che s'è ben forte e audace</l>
<l>l'uomo, non dee lasciare il suo vantaggio,</l>
<l>e se con tutte le forze finire</l>
<l>può il suo desio, mai non le dee partire.</l>
</lg>
<lg><l>E forte il signor nostro ed io il confermo</l>
<l>e val per cento de le ostili navi</l>
<l>sol'una de le nostre e questo affermo,</l>
<l>ma dico ancor che son molto più gravi,</l>
<l>e come è Gerione atto a star fermo</l>
<l>con queste immense sue cavate travi,</l>
<l>così minori son quelle e più brevi,</l>
<l>e a parare e a ferir molto più lievi.</l>
</lg>
<lg><l>E che l'agilità puote sovente</l>
<l>più che la forza e non è da sprezzare</l>
<l>armata lieve, pur ch'arditamente,</l>
<l>e con ragion, venga altri ad assaltare;</l>
<l>e dico che se il re nostro consente</l>
<l>che si abbia questo essercito a scemare,</l>
<l>per mandarne a Eritrea numer sì grande,</l>
<l>che più l'armata contra Ercol non mande.</l>
</lg>
<lg><l>Perché da sé le navi non sono atte</l>
<l>a guerra far se mancano i soldati,</l>
<l>e vanno a rischio di restar disfatte</l>
<l>s'a pugna van senza i presidi usati:</l>
<l>ed essempio ne dan le guerre fatte</l>
<l>in mar ne' nostri tempi e ne' passati;</l>
<l>però se Gerion vuol che si spenga</l>
<l>Ercol, dico ch'ad un la gente tenga.</l>
</lg>
<lg><l>E se 'n mar pur venir vuole a battaglia</l>
<l>contra il nemico, sol mandi presidi</l>
<l>con cui tenere in fede Eritrea vaglia,</l>
<l>fin che mandar potrale altri sussidi,</l>
<l>perch'io non lodo ch'ad un tratto assaglia</l>
<l>l'oste in mare ed in terra e che si fidi</l>
<l>tanto del suo valor, quantunque molto,</l>
<l>che non voglia il suo campo in un raccolto. –</l>
</lg>
<lg><l>Pose qui Sace fine al suo sermone</l>
<l>e dopo lui sorse a parlar Druida,</l>
<l>e disse: – Se vittoria Gerione</l>
<l>brama e nel valor nostro si confida,</l>
<l>dico che queste armate sue persone</l>
<l>deve in terra condur, sotto sua guida,</l>
<l>e non supporre a l'arbitrio dell'acque</l>
<l>la forte gente ch'adunar gli piacque.</l>
</lg>
<lg><l>E s'Ercole arderà ben queste barche,</l>
<l>poco curar se ne devremo tutti,</l>
<l>che pur ch'egli i soldati in terra scarche</l>
<l>ch'a da la Gretia a l'ocean condutti,</l>
<l>spero veder le nostre genti carche</l>
<l>di ricche spoglie e lor rotti e distrutti,</l>
<l>che (mal grado del ciel ) vittoria avremo</l>
<l>e de le navi lor si serviremo.</l>
</lg>
<lg><l>Ché per ver dir, follia palesse parme,</l>
<l>che, per voler servare i frali legni,</l>
<l>nel mar vogliam venir noi tutti a l'arme,</l>
<l>qual non abbiamo a far ciò in terra ingegni;</l>
<l>e però se vi pare orecchie darme,</l>
<l>se vi par che il miglior nostro i' disegni,</l>
<l>lasciam le navi, e 'n terra andiam, sicuri</l>
<l>ch'al nostro guerreggiare Ercol non duri.</l>
</lg>
<lg><l>Ché come il natio suol porgerà ardire</l>
<l>a noi che siamo in queste parti nati,</l>
<l>così fatti del mar noi gli osti uscire,</l>
<l>dal presidio de i legni abbandonati,</l>
<l>vedremo in loro ogni valor morire,</l>
<l>tosto che noi con lor siamo acciuffati</l>
<l>e serà sepoltura loro il loco,</l>
<l>ché porre essi pensaro a ferro, a foco. –</l>
</lg>
<lg><l>Altri sorsero a dire e furo vari</l>
<l>dal parer di costor, ma in sì diverse</l>
<l>sentenze ed in parer tanto contrari,</l>
<l>Gerion quel che me' gli parve, scerse;</l>
<l>e tra il parer di questi uomini rari,</l>
<l>quel che chiudea nel cor, al fin scoperse</l>
<l>e si risolse di volere andare</l>
<l>a l'oste, e 'n mar con lui battaglia fare.</l>
</lg>
<lg><l>Dicendo: – Tosto ch'Ercole sia rotto,</l>
<l>via non avrà di dismontare a Gade,</l>
<l>e rotto lui, noi tornerem di botto</l>
<l>a insanguinar del resto anco le spade,</l>
<l>e, ove Iuba creduto avrà che sotto</l>
<l>sé stia l'impero mio, la libertade,</l>
<l>si troverà egli morto e tutti quelli</l>
<l>ch'al regno mio seran stati rubelli! –</l>
</lg>
<lg><l>Conchiuso ciò tre mila cavalieri</l>
<l>elegge de i miglior de la sua gente,</l>
<l>Gerion fiero e a quegli animi altieri</l>
<l>dà Sace capitan saggio e possente,</l>
<l>e manda lui, con tutti que' guerrieri</l>
<l>a la real cittade immantinente,</l>
<l>con legge ch'a la pugna fuor non venga</l>
<l>ch'assai gli fia che la città mantenga.</l>
</lg>
<lg><l>Se ne va Sace, e 'n un bosco s'asconde</l>
<l>per entrar poi quando l'oscura notte</l>
<l>l'emisfero, col suo manto circonde,</l>
<l>ed i notturni augei lascin le grotte;</l>
<l>Gerion, che dal porto a le profonde</l>
<l>acque, vuol che le navi sian condotte,</l>
<l>attende che la sorte si appresenti</l>
<l>e che secondi abbia a l'uscire i venti.</l>
</lg>
<lg><l>Venne la notte, accompagnata da una</l>
<l>nebbia che non lasciava in ciel vedere</l>
<l>scintillar stella, o biancheggiar la luna,</l>
<l>onde non si vedea luce apparere;</l>
<l>allor Sace tentar la sua fortuna</l>
<l>volse ed entrar con quelle armate schiere</l>
<l>ne la città e vi entrò così secreto</l>
<l>che Iuba nol sentì tanto fu queto.</l>
</lg>
<lg><l>E Gerion, sendosi mosso un vento,</l>
<l>favorevole a lui, ma ad Ercol grave,</l>
<l>perse l'occasione in un momento,</l>
<l>e del porto uscì fuor con ogni nave;</l>
<l>le quai poco più fur di quattrocento,</l>
<l>cui simili signore oggi non ave,</l>
<l>che parean torri in alto mar fondate,</l>
<l>non, per l'onde solcar, navi spalmate.</l>
</lg>
<lg><l>L'armata d'Ercol per lo vento averso</l>
<l>s'era per forza da la parte mossa</l>
<l>ove era prima e rivoltata verso</l>
<l>luoco, ove men fusse da Borea scossa;</l>
<l>ed ordinolla in guisa in ogni verso,</l>
<l>che da la union sua non fu rimossa;</l>
<l>l'aurora intanto a l'oriente apparve</l>
<l>e la notte e la nebbia insieme sparve.</l>
</lg>
<lg><l>Onde si vider le due armate tosto</l>
<l>l'una l'altra mirar con maraviglia,</l>
<l>bench'era l'una da l'altra discosto,</l>
<l>(per quel che inteso n'ho) più di tre miglia;</l>
<l>or, di assalirsi avendo già proposto</l>
<l>Ercole e Gerion, ciascun consiglia</l>
<l>quel che meglio gli pare e ognun dispone</l>
<l>i legni, per venire a la tenzone.</l>
</lg>
<lg><l>Parve che il vento di soffiar lasciasse</l>
<l>per porre in tremolar l'onda marina:</l>
<l>Ercole, perché in van l'ora non passe,</l>
<l>i capitani a i luochi lor destina;</l>
<l>volse che Gentio al manco corno andasse,</l>
<l>acciò che vendicasse la rapina</l>
<l>de la sua figlia e senza far soggiorno,</l>
<l>a Nicandro commise il destro corno.</l>
</lg>
<lg><l>E così se n'andò di mano, in mano</l>
<l>con certa legge disponendo il resto,</l>
<l>dando l'officio ad ogni capitano</l>
<l>e infiammando a battaglia or quello, or questo;</l>
<l>Abante, ch'era di valor sovrano</l>
<l>e al menar de le man più, d'ognun, presto,</l>
<l>volse seco nel mezzo e ivi fermosse</l>
<l>per dare aiuto ove bisogno fosse.</l>
</lg>
<lg><l>Da l'altra parte Gerion crudele</l>
<l>ad Urerra commette il corno destro,</l>
<l>ad Arco, che gli fu sempre fedele,</l>
<l>dà con fede incredibile, il sinestro;</l>
<l>e perché nulla del suo ingegno cele</l>
<l>e mostri esser non men forte che destro</l>
<l>si pon nel mezzo, come Alcide, e face</l>
<l>che la sonora tromba più non tace.</l>
</lg>
<lg><l>Il simil fa da la sua parte Alcide</l>
<l>e si movon qua e là le navi in schiera;</l>
<l>Ercol, che il meglio suo tosto previde,</l>
<l>fe' che l'armata sua pronta e leggera</l>
<l>si cacciò inanti in forma d'arco, vide</l>
<l>l'oste che ciò sol per circondarlo era</l>
<l>fatto da Alcide e si mosse di loco</l>
<l>e variò il primo ordine non poco.</l>
</lg>
<lg><l>Onde nel destro si appicciò la guerra,</l>
<l>orribil quanto mai guerra di mare,</l>
<l>a lanciar cominciò il feroce Urerra</l>
<l>sassi gravi per fare al fondo andare</l>
<l>i legni di Nicandro, sì che 'n terra</l>
<l>si brami il gran guerrier di ritrovare;</l>
<l>ma nulla fa che si ritira e scende</l>
<l>ogni sasso nel mare e non l'offende.</l>
</lg>
<lg><l>E gridando Nicandro or leva, or premi,</l>
<l>fa sotto entrar le più lievi barchette,</l>
<l>e ad Urerra spezzar temoni e remi,</l>
<l>né giova ch'a cacciargli, egli s'affrette;</l>
<l>non crediate che il fiero il valor sceme,</l>
<l>benché le navi sue siano costrette</l>
<l>a ferme star ed egli vegga ch'ave</l>
<l>venti de le nemiche a una sua nave.</l>
</lg>
<lg><l>Parea, signor, che tante forti rocche</l>
<l>fusse ito ad assalir Nicandro allora,</l>
<l>nulla appo quelle parerian le cocche</l>
<l>ch'escon del genoese porto fora;</l>
<l>non val che aventi dardi, over che scocche</l>
<l>Urerra strali acuti ad ora, ad ora,</l>
<l>perché i nemici oppongono gli scudi,</l>
<l>sì che non nuocon loro i colpi crudi.</l>
</lg>
<lg><l>Gittar face Nicandro in copia scale</l>
<l>di corda per salir, come in gran torre,</l>
<l>e con tal copia di soldati assale</l>
<l>Urerra, ch'egli in van qua e là discorre,</l>
<l>ché trova, ovunque va, guerra mortale,</l>
<l>e un lago di sangue ovunque corre</l>
<l>ed ha gittate già fuori tant'arme</l>
<l>ch'egli non ha, onde quei che vivono arme.</l>
</lg>
<lg><l>Avendo d'arme dunque grand'inopia,</l>
<l>tante n'avea gittate in quella pugna,</l>
<l>vistosi aver di gente estinta copia,</l>
<l>co' corpi morti contra i greci pugna;</l>
<l>e lor dà morte, con la morte propia,</l>
<l>benché con lancia, o stral più non gli giugna,</l>
<l>perché i greci da quelli che morti hanno,</l>
<l>han non minor, che se vivesser, danno.</l>
</lg>
<lg><l>Perché aggravan sì i legni i corpi estinti,</l>
<l>da' nemici in gran numero gittati,</l>
<l>che ne son molti dal gran peso vinti,</l>
<l>e son da' morti i vivi al fin menati;</l>
<l>e si veggon nel mar con quegli avinti</l>
<l>ch'avean, con l'arme in man, dianzi atterrati,</l>
<l>onde Nicandro più che pria, feroce,</l>
<l>via più che prima, a quei di Gade nuoce.</l>
</lg>
<lg><l>E attende, quanto più puote, d'aprire</l>
<l>le navi lor sì ch'entrin le sals'onde,</l>
<l>Gentio, mentre Nicandro ed a ferire</l>
<l>attende e a far ch'Urerra in mare affonde;</l>
<l>ad Arco era ito, per sfogarne l'ire,</l>
<l>ma le stelle non ebbe sì seconde,</l>
<l>come Nicandro.Però che il cauto Arco</l>
<l>fu più d'Urerra a disunirsi parco.</l>
</lg>
<lg><l>Ma se ne stette co' suoi legni unito,</l>
<l>sì ch'ir non gli poté Gentio d'intorno,</l>
<l>e con molto valor tenne lo invito,</l>
<l>pensando fargli danno, o aperto scorno;</l>
<l>e poi che ciò ebbe seco stabilito,</l>
<l>perché in Spagna non fesse più ritorno,</l>
<l>Dardi fece aventar, scoccar saette,</l>
<l>ver Gentio e verso le sue genti elette.</l>
</lg>
<lg><l>E tante ne mandaro in un momento</l>
<l>che l'aria chiara fer venire oscura,</l>
<l>tal che il re Gentio non ebbe ardimento</l>
<l>di gir solo a tentar la sorte dura;</l>
<l>Irpo ciò visto, sendo anch'egli intento</l>
<l>a spegner Gerion, con ogni cura,</l>
<l>si mosse e seco andò la bella Nice</l>
<l>che tenea, su tre pome, la fenice.</l>
</lg>
<lg><l>Costoro, armati di baliste e sassi,</l>
<l>andaro contra quella chiostra grande,</l>
<l>tentando pur d'aprirsi in guisa i passi,</l>
<l>ch'Arco in van contra lor gli strali mande</l>
<l>su l'aviso Arco, e 'n sé ristretto stassi,</l>
<l>perché le navi alcun di lor non sbande,</l>
<l>si diero i greci ad adoprar gli uncini</l>
<l>per attaccarsi e loro andar vicini.</l>
</lg>
<lg><l>Per lo contrario, perché non si accoste</l>
<l>lo stuol nemico, con lunghe e forti aste,</l>
<l>cerca Arco quanto può che si discoste</l>
<l>e di presso venirgli in van contraste;</l>
<l>Nice, che brama pur di vincer l'oste,</l>
<l>avendo accolto un numer di ceraste</l>
<l>in copia d'olle, cominciò a gettarle</l>
<l>ne le navi nemiche e ivi a spezzarle.</l>
</lg>
<lg><l>I nemici pria riser de l'assalto,</l>
<l>vista con olle la battaglia farsi,</l>
<l>ma subito mandaro i gridi in alto,</l>
<l>le serpi intorno lor viste avincchiarsi;</l>
<l>si fece quasi ognun di freddo smalto,</l>
<l>poi che vider co' lor denti afferrarsi,</l>
<l>onde dentro i nemici avendo e fuore,</l>
<l>manca a tutti l'ardire e manca il core.</l>
</lg>
<lg><l>Or, mentre costor cercano i serpenti</l>
<l>da le gambe levarsi e da le braccia,</l>
<l>alla difesa lor son meno intenti,</l>
<l>onde le barche sue Nice oltra caccia;</l>
<l>entrano gli altri a la battaglia ardenti</l>
<l>e de la duce lor seguon la traccia,</l>
<l>onde si mise in rotta il corno manco</l>
<l>che dianzi si mostrò sì ardito e franco.</l>
</lg>
<lg><l>Sì come soglion cavalieri armati</l>
<l>a la leggiera questi e quei seguire</l>
<l>che fuggono e lor chiuder tutti i lati</l>
<l>sì che luoco non trovano ond'uscire,</l>
<l>così Irpo, Gentio, Nice circondati</l>
<l>co' legger legni lor quei che fuggire</l>
<l>si pensaro, gli cinser con via tale</l>
<l>ch'ad indi uscir loro uopo era aver l'ale.</l>
</lg>
<lg><l>E sotto entrando a' lor legni, sfondaro</l>
<l>le navi sì che ne sommesser molte;</l>
<l>Arco, vistosi giunto a caso amaro</l>
<l>e le sue navi da' nemici involte,</l>
<l>e non poter trovar schermo, o riparo,</l>
<l>contra le serpi, a la sua morte volte,</l>
<l>non volendo morir senza vendetta</l>
<l>in un la miglior gente accolse in fretta.</l>
</lg>
<lg><l>E qual fier capitan, che chiuso in terra</l>
<l>ch'estremo e lungo assedio patito abbia,</l>
<l>più non possendo sostener la guerra,</l>
<l>né volendosi render, freme e arrabbia,</l>
<l>e con la miglior gente l'arme afferra,</l>
<l>e a sfogar contra l'oste va la rabbia,</l>
<l>e gode poi che egli ha sfogato l'ire,</l>
<l>tra' suoi morti nemici al fin morire.</l>
</lg>
<lg><l>Tal Arco pieno d'ira e d'aspro sdegno</l>
<l>si lanciò ne la barca u' il fiero Irpo era,</l>
<l>né ad Irpo valor valse, o valse ingegno</l>
<l>per scacciar Arco e la sua gente fiera;</l>
<l>ma non sostenne il grave peso il legno</l>
<l>che gli apportò quella nemica schiera,</l>
<l>ma se n'andò miseramente al fondo</l>
<l>per la gran forza del soverchio pondo.</l>
</lg>
<lg><l>Giunti Arco ed Irpo fur dal mare absorti,</l>
<l>de gli altri molti sorsero, ma in vano,</l>
<l>ché estinti fur, tosto che furo sorti,</l>
<l>né aitarsi lor giovò con pié o con mano,</l>
<l>perché non gissero a spietate morti,</l>
<l>qual vicino a le navi e qual lontano</l>
<l>che con l'arme, co' sassi e con gli strali,</l>
<l>ebbero mille colpi aspri e mortali.</l>
</lg>
<lg><l>Onde di tanto sangue allor s'asperse</l>
<l>l'onda che l'ocean parve il mar rosso;</l>
<l>né quel di Gade sol morte sofferse,</l>
<l>ma il greco anco con lui, sendosi mosso,</l>
<l>che il compagno, il compagno suo non scerse</l>
<l>tra gli osti, ma il trafisse insino a l'osso,</l>
<l>e onde il miser credeva avere aita,</l>
<l>venir si vide il fin de la sua vita.</l>
</lg>
<lg><l>Non lasciaro ne l'acque alcun l'ardire,</l>
<l>ma s'appigliaro a le nemiche navi</l>
<l>per affondarle e far seco a un fin gire</l>
<l>chi cagione è che lor ria morte aggravi;</l>
<l>né valeva de i greci aspro ferire,</l>
<l>né tagliar lor le man co' ferri gravi,</l>
<l>perché tagliata l'una, vi avean posta</l>
<l>l'altra, né si volean mover di posta.</l>
</lg>
<lg><l>Né solo s'appigliavano i nemici</l>
<l>a i legni greci, ma i compagni ancora,</l>
<l>sperando alcuno aiuto dagli amici,</l>
<l>acciò ch'ognun di lor nel mar non mora;</l>
<l>e mentre che chiamavan gli infelici,</l>
<l>chi lor traesse di periglio fuora,</l>
<l>si volgevan la barca su la testa,</l>
<l>onde tutti ne l'onda ivan funesta.</l>
</lg>
<lg><l>E quivi i greci, con quelli di Gade</l>
<l>(quantunque lor la morte inanzi fusse)</l>
<l>adopravan nel mar le acute spade,</l>
<l>vinti da l'ira, ch'a tenzon gli indusse;</l>
<l>varie morti con molta crudeltade,</l>
<l>si vider, mentre l'un l'altro percusse</l>
<l>e parve allor che 'n mar via più ragione,</l>
<l>avesse di Nettun, l'empio Plutone.</l>
</lg>
<lg><l>E copia tal de' corpi ivi defunti</l>
<l>tra le barche nemiche, nel mar sorse,</l>
<l>ché furo questi e quei legni disgiunti, </l>
<l>né potevano più con l'aste accorse;</l>
<l>or, mentre quei di Gade, qui consunti</l>
<l>son da l'onde e dal dente che gli morse,</l>
<l>Gerion s'era mosso per andare</l>
<l>quinci e quindi gli amici ad aiutare.</l>
</lg>
<lg><l>Perché men danno, ne la destra parte</l>
<l>non avea, che si avesse ne la manca,</l>
<l>che i compagni e Nicandro a parte, a parte</l>
<l>di por l'ultimo assedio a lor non manca,</l>
<l>e 'n guisa intorno lor le navi parte</l>
<l>che lor veder fan che la sorte han manca</l>
<l>e che stato per lor via meglio fora,</l>
<l>che di quella aspra pugna fusser fuora.</l>
</lg>
<lg><l>Ché poi che lungamente furno stati</l>
<l>a guerra insieme e molti vari modi</l>
<l>avevan, per difendersi, tentati,</l>
<l>quei di Gade, virtuti usando e frodi,</l>
<l>i greci avevan lor sempre sforzati,</l>
<l>e come cavalieri astuti e prodi,</l>
<l>s'eran difesi ed or più acerbamente </l>
<l>mossero assalto a la nemica gente.</l>
</lg>
<lg><l>Ché si dier con saette a gittar foco,</l>
<l>e con olle e con cerchi e con soffioni,</l>
<l>onde s'erano accese, a poco, a poco,</l>
<l>le navi de i nemici in più cantoni,</l>
<l>acque versare o nulla giova, o poco,</l>
<l>tanta i solfi fan fiamma ed i carboni,</l>
<l>e l'acque salse in poca copia sparse,</l>
<l>cagion fur che più tosto ogni legno arse.</l>
</lg>
<lg><l>Perch'acqua in copia non potean tirare</l>
<l>fuori del mar, che non aveano vasi,</l>
<l>ond'a Urerra mestier fu al fine andare</l>
<l>a ch'ir gli altri ne i legni allor rimasi;</l>
<l>stupefatto Nettun restò nel mare,</l>
<l>a l'alte fiamme, a gli impensati casi,</l>
<l>e temeo di veder tutto in ardore</l>
<l>volto per lo gran foco il salso umore.</l>
</lg>
<lg><l>Sentiansi i legni stirdere e la pece</l>
<l>e la fumosa fiamma andava al cielo,</l>
<l>sì che l'aer di pur nero si fece</l>
<l>qual se nube spiegasse il denso velo</l>
<l>spegnere il foco acceso più non lece</l>
<l>ch'arde ivi il legno come arde candelo,</l>
<l>o face accesa e 'n guisa il foco cresce</l>
<l>che nel fondo del mare il sente il pesce.</l>
</lg>
<lg><l>Io non stimo, signor, che ne l'inferno,</l>
<l>ove l'aspra megera e l'empia Aletto,</l>
<l>tengon l'alme nocenti in foco eterno,</l>
<l>qual sino a i fianchi e quale insino al petto,</l>
<l>sia maggior fiamma, per quanto or discerno,</l>
<l>di quella ch'ivi allora esser vi ho detto,</l>
<l>parve che fusse (e dico cose conte)</l>
<l>volto allor l'oceano in Flegetonte.</l>
</lg>
<lg><l>Si lanciaro di lor molti nel mare</l>
<l>per non volere esser tra que' legni arsi,</l>
<l>poscia non si volendo ivi affogare,</l>
<l>tornavano i meschini ad appigliarsi</l>
<l>a i legni, che vedevano abbrugiare;</l>
<l>ed ove avean creduto di salvarsi</l>
<l>tra il fuoco e l'onde rimaneano morti,</l>
<l>e fuggendo una, givano a' due morti.</l>
</lg>
<lg><l>Color fin ebber men de gli altri fiero</l>
<l>che co' lor ferri si passaro il core,</l>
<l>e al foco ardente i corpi loro non diero,</l>
<l>né si gittaro de le navi fuori;</l>
<l>or visto questo, Gerione altiero,</l>
<l>bestemiando, pien d'ira e di furore,</l>
<l>mosse dal mezzo de l'armata i legni</l>
<l>che gli parver migliori a' suoi disegni.</l>
</lg>
<lg><l>Pensando di mandargli a quelle e a queste </l>
<l>parti, per dare ov'uopo era, soccorso,</l>
<l>ma non furo le navi sue sì preste</l>
<l>che non togliesse loro Ercole il corso,</l>
<l>ch'acciò che Gerion fier non moleste</l>
<l>il greco stuolo, già tant'oltre scorso,</l>
<l>gli si fa incontro e gli taglia la strada,</l>
<l>acciò ch'ove disegna egli non vada.</l>
</lg>
<lg><l>Si cominciò di novo qui una ciuffa</l>
<l>più che la prima orrenda e via più atroce</l>
<l>ch'Ercole e Gerion era in baruffa,</l>
<l>né questi men che quegli, era feroce;</l>
<l>Gerion con Abante pria si acciuffa</l>
<l>e con dardi e con sassi sol gli nuoce,</l>
<l>ch'a gittar non avea Gade in costume</l>
<l>foco acceso nel solfo, o nel bitume.</l>
</lg>
<lg><l>Tosto che la sua nave entrò tra quelle</l>
<l>d'Abante, le spezzò come fral vetro,</l>
<l>o qual romper si suol ne le procelle</l>
<l>nave a lo scoglio spinta da Euro tetro;</l>
<l>a fin tal giunser quelle meschinelle</l>
<l>alme che sol pensandovi, m'impetro;</l>
<l>né lor giovò prodezza, o giovò ardire</l>
<l>per non miseramente ivi morire.</l>
</lg>
<lg><l>Ciò visto, Alcide tra Perso e Malista</l>
<l>si cacciò e ruppe l'uno e l'altro in fretta,</l>
<l>ed a Nettun die' quella turba trista</l>
<l>facendo del suo Abante aspra vendetta;</l>
<l>l'una gente si vide a l'altra mista,</l>
<l>poscia che 'n un fu tra le barche astretta</l>
<l>con l'arme in man ferite darsi,</l>
<l>e 'n mar, con core audace anco acciuffarsi.</l>
</lg>
<lg><l>Altri quantunque certi de la morte,</l>
<l>a i remi si appigliavano e a i temoni</l>
<l>de le navi nemiche e con cor forte,</l>
<l>facean ch'al navicar non eran buoni;</l>
<l>quei de le navi, visto quanto importe</l>
<l>l'impedimento, con strali e spontoni</l>
<l>restar faceano quella turba essangue,</l>
<l>non so se 'n acqua dir mi debba, o 'n sangue.</l>
</lg>
<lg><l>Intanto Gerion con una fonda</l>
<l>ad Ercol lancia un sasso, anzi un gran colle:</l>
<l>scansollo Alcide, egli calò ne l'onda</l>
<l>e del mar se n'andò su il fondo molle;</l>
<l>qual la prima anco endo l'arme seconda</l>
<l>che fu un acer ferrato, alfine tolle</l>
<l>l'arco e lo strale e dice:"Or serai colto</l>
<l>mal del ciel grado e de la vita tolto"! –</l>
</lg>
<lg><l>E lo stral gli cacciò da l'arco, ch'era</l>
<l>un orno intier, ma l'arbore percosse,</l>
<l>e fu la botta tal, fu così fiera</l>
<l>che da la nave in mezzo il mar lo scosse;</l>
<l>Ercol allor disse: – Ora è che tu pera,</l>
<l>malvagio! – E a mira verso lui fermosse,</l>
<l>e posta in corda de lo stral la cocca,</l>
<l>più che può il tira e verso lui lo scocca.</l>
</lg>
<lg><l>E, come dritta avea la mira al core,</l>
<l>gliele passò con quello acuto telo:</l>
<l>cadde a quel colpo l'empio rubatore</l>
<l>ed un fier grido andar fe' sino al cielo</l>
<l>e tutto l'ocean n'udì il rumore</l>
<l>e a Teti il cor si fe' come di gelo;</l>
<l>si vider le Nereidi insieme unite</l>
<l>sino al fondo del mare andar smarrite.</l>
</lg>
<lg><l>Morto il crudele, prese Ercole un salto,</l>
<l>e 'n nave entrò tra le nemiche squadre</l>
<l>e mosse un crudo e dispietato assalto</l>
<l>a quelle genti scelerate e ladre;</l>
<l>a i pesci ne gittò molti ne l'alto,</l>
<l>col tronco a molti die' morti aspre ed adre,</l>
<l>tal che non ne restò vivo pur uno</l>
<l>che gli fe' tutti andare a l'orco bruno.</l>
</lg>
<lg><l>Così face il leon se ne l'armento,</l>
<l>da fame spinto, entra per la pastura,</l>
<l>perché non sazio averne uccisi cento,</l>
<l>segue il furor sin che l'armento dura;</l>
<l>or, poi che vider gli altri il duce spento,</l>
<l>e color giunti tutti a morte oscura,</l>
<l>ad un tratto perdero ogni speranza,</l>
<l>tal vista nel fort'Ercole possanza.</l>
</lg>
<lg><l>Onde gittano l'arme, e 'n atto umile,</l>
<l>chieggon perdono al gran figlio di Giove;</l>
<l>Ercole al par di qualunque uom gentile</l>
<l>e pio, pur ch'uom di pietà degno trove,</l>
<l>riprese lor, ch'ad un mostro simile,</l>
<l>cui par non fu veduto in terra altrove,</l>
<l>servito avesser; poi tutti gli accolse</l>
<l>e sé a Eritrea, perdon lor dato, volse.</l>
</lg>
<lg><l>Mentre Ercole indi andava ad Eritrea</l>
<l>con la vittoriosa armata unita,</l>
<l>venne al mar, mesta per la sorte rea,</l>
<l>copia di donne pallida e smarrita,</l>
<l>de le quali il figliuol questa piangea,</l>
<l>quella il padre, o il fratel privo di vita,</l>
<l>questa l'amante e quella il suo marito,</l>
<l>tal che sonava a i lor lamenti il lito.</l>
</lg>
<lg><l>Arriva spinti, in un drapello giunti,</l>
<l>erano quei di Grecia e quei di Gade, </l>
<l>tal che le donne, ch'a i corpi defunti</l>
<l>spinte aveva de i suoi vera pietade,</l>
<l>conoscer non sapeano i lor congiunti</l>
<l>da quelli ch'eran di lontane strade;</l>
<l>molte piansero al lito i lor nemici</l>
<l>credendogli i lor figli, o i loro amici.</l>
</lg>
<lg><l>Ché i corpi il mare avea sì macerati,</l>
<l>e trasformata sì di lor la vista</l>
<l>che non potea i fratelli, i padri, o i nati</l>
<l>scerse da gli osti quella turba trista,</l>
<l>pur tra quelli che furo al mar gittati,</l>
<l>la madre scerse il suo caro Malista,</l>
<l>ond'ella, d'incredibil dolor piena,</l>
<l>il trasse lagrimando su l'arena.</l>
</lg>
<lg><l>E tolto il corpo del figliuolo in braccio</l>
<l>la vecchia madre afflitta e sconsolata,</l>
<l>oimé disse: – Perché teco non giaccio?</l>
<l>Perché la vita mia non mi è troncata?</l>
<l>Perché te freddo, come gelo, abbraccio,</l>
<l>ed anco a me la vita è prolungata?</l>
<l>Devea il ciel pur mandar me pria a l'occaso</l>
<l>e non servarmi a così duro caso!</l>
</lg>
<lg><l>Del petto il tuo morir mi ha tratto il core</l>
<l>che son qui, figlio, oimé morta vivendo,</l>
<l>rimasa per essempio di dolore,</l>
<l>in caso così misero e sì orrendo!</l>
<l>Deh, se la pietà e 'n te sommo fattore</l>
<l>ch'esservi da ciascun misera intendo,</l>
<l>or sia la doglia mia per te finita</l>
<l>e trammi fuor di sì dogliosa vita!</l>
</lg>
<lg><l>Ma tu ancor sordo sei ver me com'aspe,</l>
<l>né pur vuoi che si tronchi ora il mio stame,</l>
<l>ma vuoi che la ria Parca anco l'inaspe,</l>
<l>perch'io avanzi in dolor tutte le grame;</l>
<l>né da l'Ibero uguale abbia a l'Idaspe,</l>
<l>onde convien che 'n van la morte chiame,</l>
<l>la morte, che poriami far contenta</l>
<l>sottraendomi al duol che mi tormenta.</l>
</lg>
<lg><l>Ma sia che può, caro figliuolo, i' voglio</l>
<l>sempre esser teco ancor che qui mi resti,</l>
<l>qui, oimé dove esser viva ora mi doglio</l>
<l>in giorni così miseri e sì mesti</l>
<l>che quel, oimé c'ho del tuo fin, cordoglio</l>
<l>vuole, che come qui mai sempre avesti</l>
<l>vivendo la tua cara madre teco,</l>
<l>così ve l'abbi ancor nel regno cieco.</l>
</lg>
<lg><l>Qui rimarrà la mia caduca salma,</l>
<l>cui, per miracol, reggerà la molta</l>
<l>doglia che mi consuma, e la trista alma</l>
<l>a te verrà sempre a seguirti volta;</l>
<l>ché se non vuol del mio morir la palma</l>
<l>la morte, che i miei prieghi non ascolta,</l>
<l>pietà m'ancide e qui son morta viva,</l>
<l>sendo l'alma mia teco a l'altra riva! –</l>
</lg>
<lg><l>Alfin di queste voci, come estinta</l>
<l>su il morto figlio la dolente resta,</l>
<l>e da pietà di lei fu così vinta,</l>
<l>quell'altra turba, sconsolata e mesta,</l>
<l>che ancor che il proprio mal l'avesse spinta</l>
<l>a i suoi cercar che il mare ebbe in podestà</l>
<l>piansero tutte il caso di costei,</l>
<l>posti in oblio quasi i lor casi rei.</l>
</lg>
<lg><l>E dopo molto lagrimare insieme,</l>
<l>accusando il destin, le fiere stelle</l>
<l>quei che 'n mar giunti erano a l'ore estreme,</l>
<l>che per gli lor pigliar le meschinelle,</l>
<l>per conforto del duol che le ange e preme,</l>
<l>a Gade fer condurre e dopo quelle</l>
<l>ceremonie, che far si soleano ivi,</l>
<l>sepeliro di vita i corpi privi.</l>
</lg>
<lg><l>Or mentre il gran figliuol d'Anfitrione,</l>
<l>verso Iuba il camin rivolto avea,</l>
<l>ei, per torla di mano a Gerione,</l>
<l>quanto poteva più stringea Eritrea</l>
<l>e Sace, con lui stando al paragone,</l>
<l>con ogni suo poter la difendea,</l>
<l>giunge il forte Ercol, ma prima ch'a guerra</l>
<l>si metta, manda un suo dentro la terra.</l>
</lg>
<lg><l>E fa sapere al valoroso Sace</l>
<l>ch'a la difesa de la terra stava,</l>
<l>che Gerion, nel mar traffitto giace</l>
<l>con la gente che seco si trovava;</l>
<l>e che se la città gli dava in pace,</l>
<l>ogni passata ingiuria egli annullava,</l>
<l>ma che se mantener volea la guerra,</l>
<l>stesse sicur ch'a fuoco andria la terra.</l>
</lg>
<lg><l>Sace, che vede ch'adosso gli viene</l>
<l>Ercol vittorioso e sì possente,</l>
<l>e che non ha più cosa ove por spene,</l>
<l>e nella terra tien sì poca gente</l>
<l>per non provare anch'ei l'ultime pene,</l>
<l>di dar la città ad Ercole consente</l>
<l>e sé e la gente salva, a lui si rende</l>
<l>e il possesso del luoco Alcide prende.</l>
</lg>
<lg><l>Entrato ne la terra, Ercole intese</l>
<l>che dentro a un chiostro Gerione molte</l>
<l>donzelle avea, di questo e quel paese,</l>
<l>ch'a varie genti avea il malvagio tolte;</l>
<l>tosto ch'udì ciò il cavalier cortese</l>
<l>andò là ove eran le pulcelle accolte,</l>
<l>per dare a Gentio la figlia gentile,</l>
<l>ch'ivi chiusa tenea quel mostro vile.</l>
</lg>
<lg><l>E fattasi mostrare Elisa bella</l>
<l>(che nome tale avea la nobil figlia)</l>
<l>tra tutte l'altre per nome l'appella</l>
<l>e per la bianca man poscia la piglia,</l>
<l>e dice: – Cortesissima donzella,</l>
<l>cui nessuna altra qui in beltà assimiglia,</l>
<l>quindi vi scioglio u' vi legò quel mostro</l>
<l>c'ho ucciso e vi dò sciolta al padre vostro! –</l>
</lg>
<lg><l>E questo detto la die' a Gentio in mano,</l>
<l>che il pianto a pena per letizia tenne</l>
<l>ed Ercol rengraziò cortese e umano,</l>
<l>e bene il dì lodò ch'a Gade venne</l>
<l>per dar degna mercede a l'inumano,</l>
<l>ché molto tempo in gran dolore il tenne;</l>
<l>Ercole, per volerlo a pien beare,</l>
<l>disse che le volea marito dare.</l>
</lg>
<lg><l>Qual apparir suol nel mattin l'aurora,</l>
<l>quando, lasciato il suo Titon nel letto,</l>
<l>esce del mar tutta lucente fuora,</l>
<l>vermiglia, come rosa ne l'aspetto,</l>
<l>tal venne Elisa bella in viso allora;</l>
<l>Gentio non fe' al dir d'Ercole disdetto,</l>
<l>ma disse: – A ciò ch'a voi pare, i' consento</l>
<l>e di quanto vi è grado i' son contento. –</l>
</lg>
<lg><l>Egli a Iuba, ch'avea l'assedio messo</l>
<l>ad Eritrea, la die' per moglie e dote</l>
<l>le assignò Gade e fe' vedere espresso</l>
<l>quel che 'n alma gentil cortesia puote;</l>
<l>Gentio, per dimostrarsi grato ad esso</l>
<l>e far per sempre le sue virtù note,</l>
<l>a i maggior numi uguale il volse fare,</l>
<l>e un ricco e nobil tempio gli fe' alzare.</l>
</lg>
<lg><l>Ché pria che si scoprisse il vero lume</l>
<l>che venne in terra a illuminar le carte,</l>
<l>appresso quegli antichi era costume</l>
<l>dare a chi lor giovasse in qualche parte,</l>
<l>l'onor, ch'ora si dà al supremo nume</l>
<l>che del regno immortal ci chiama a parte,</l>
<l>e come or siamo al vero Dio divoti,</l>
<l>così essi a quei porgean preghiere e voti.</l>
</lg>
<lg><l>E nel vero non va più appresso a Dio</l>
<l>l'uomo, in cosa che 'n terra tra noi faccia,</l>
<l>quanto in levar da caso acerbo e rio,</l>
<l>color, cui sorte rea danno minaccia;</l>
<l>e con mente benigna e con cor pio,</l>
<l>a la vita commune util proccaccia</l>
<l>e come è molto a Dio vicin colui</l>
<l>che giova, vi è lontan chi nuoce altrui.</l>
</lg>
<lg><l>Né pur, lontan da Dio, ma da l'uomo, anco</l>
<l>che l'uom, sol per giovare in terra venne,</l>
<l>dunque, perch'Ercol valoroso e franco</l>
<l>a Elisa bella con pio cor sovenne,</l>
<l>non si vide giamai sazio, né stanco</l>
<l>il padre, che da lui la figlia ottenne</l>
<l>di mostrarglisi grato e gli alzò il tempio</l>
<l>che raro fu di grato animo essempio.</l>
</lg>
<lg><l>Così signore, a l'eccellenza vostra</l>
<l>un tempio, non di sontuosi marmi,</l>
<l>ma di via maggior pregio, l'età nostra</l>
<l>inalzerà con onorati carmi,</l>
<l>per l'immensa bontà ch'ella ora mostra</l>
<l>nel prender per lo santo pastor l'armi,</l>
<l>ove le si daranno onori eterni</l>
<l>perché sì bella impresa ivi s'eterni.</l>
</lg>
<lg><l>E vedrassi con voi Carlo ed Antonio,</l>
<l>che la bella Partenope ci diede</l>
<l>eterno onore del paese Ausonio,</l>
<l>con voi restar di questa gloria erede,</l>
<l>tal che il latino e l'Idioma Emonio</l>
<l>e il Tosco ch'a nessun di questi cede,</l>
<l>per por questa bell'opra tra le prime,</l>
<l>in versi leggerassi, e 'n colte rime.</l>
</lg>
<lg><l>Molto la stirpe de' Carafi ha alzata</l>
<l>la somma de le chiavi e il sacro manto,</l>
<l>degno pregio a quell'anima ben nata,</l>
<l>ch'attese sempre al viver giusto e santo;</l>
<l>ma i duo nipoti men non l'hanno ornata</l>
<l>con la lor gran virtù per ogni canto,</l>
<l>poscia che l'uno e l'altro, con cor pio,</l>
<l>a Roma liberar si danno e il zio.</l>
</lg>
<lg><l>E parmi di veder che il sommo Giove,</l>
<l>che mira i fatti uman, con occhio giusto,</l>
<l>per sì bell'opre e per sì altiere prove,</l>
<l>pari a quelle del secolo vetusto;</l>
<l>insin dal ciel mirabilmente approve</l>
<l>e di questo e di quel l'animo angusto</l>
<l>ed ad Anton premi apparecchi e a Carlo</l>
<l>e statuisca al zio successor farlo.</l>
</lg>
<lg><l>Acciò che sotto lui l'età de l'oro</l>
<l>fiorisca sì ch'abbia gli antichi pregi</l>
<l>e lo splendor del sacro consistoro,</l>
<l>per lui, via più che mai, sì onori e pregi;</l>
<l>poi contra i persi, i traci e il popol moro</l>
<l>armi con lui tutti i cristiani regi,</l>
<l>e de la infedel gente vincitore</l>
<l>a tutto il gregge uman dia un sol pastore.</l>
</lg>
<lg><l>E per la virtù sua si vegga tolto</l>
<l>il sepolcro di Cristo da le mani</l>
<l>de gli infedeli, che con danno molto</l>
<l>e con eterno opprobrio de' cristiani</l>
<l>ci è stato già tanti anni di man tolto</l>
<l>da que' malvagi e scelerati cani:</l>
<l>ora, attendendo che il trionfo guide</l>
<l>Carlo, i' ritornerò al tempio d'Alcide.</l>
</lg>
<lg><l>Di finissimi marmi eran le mura</l>
<l>e le travi di cedro e il tetto d'oro,</l>
<l>cui supposte con bella architettura,</l>
<l>cento colonne d'alabastro foro;</l>
<l>il pavimento, fatto con gran cura,</l>
<l>di porfido era di sottil lavoro</l>
<l>ed al maggiore altar per cento gradi</l>
<l>sì già di prezzo e d'artifici radi.</l>
</lg>
<lg><l>Tenean d'argento fin quattro colonne</l>
<l>la nobil pietra de l'altar sospesa,</l>
<l>per colpa d'una, a tutte l'altre donne</l>
<l>del gran tempio l'entrata era contesa;</l>
<l>vestiano i sacerdoti bianche gonne,</l>
<l>rasi, discinti, scalci e su l'accesa</l>
<l>fiamma ponean gli incensi e gli altri odori</l>
<l>con caste menti e con divoti cori.</l>
</lg>
<lg><l>Nel tempio altier non si vedeva imago,</l>
<l>né simulacro alcun che n'era senza,</l>
<l>perché il buon Gentio s'era mostro vago</l>
<l>di dargli maestade e riverenza;</l>
<l>stimando, che devesse Ercole pago</l>
<l>restar che l'edificio in apparenza</l>
<l>mostrasse quanto grande egli era fuori</l>
<l>con nobile scultura e bei lavori.</l>
</lg>
<lg><l>Ché quantunque nel tempio dipintura</l>
<l>non fusse, eran però le ricche porte</l>
<l>maravigliose d'opre di scultura,</l>
<l>che buon mastro vi avea le mani porte,</l>
<l>né l'una si scorgea qualunque dura</l>
<l>fatica ch'Ercol valoroso e forte</l>
<l>avesse fatto, o ver fusse per fare,</l>
<l>in monti, in pian, in laghi, o ver nel mare.</l>
</lg>
<lg><l>Ne l'altro molti di que' fatti egregi</l>
<l>ch'egli avea sino allor con lode fatti,</l>
<l>di quei che devea far degni di pregi</l>
<l>il maesiro indivin vi avea ritratti,</l>
<l>ivi i Beoti, sovra tutti i regi,</l>
<l>l'onoravan, perché essendo disfatti</l>
<l>da copia d'acque, fur da lui ridutte</l>
<l>nel Mineo fiume e ivi raccolte tutte.</l>
</lg>
<lg><l>Si vedea poscia il mar de i Micalesi</l>
<l>aprir la notte ed afferrarlo il giorno,</l>
<l>a beneficio di tutti i paesi, </l>
<l>ch'esser si ritrovavano ivi intorno,</l>
<l>ed al fume Albio, ond'aspramente offesi</l>
<l>i Feneati lungo tempo forno,</l>
<l>per giovar lor, pien di cortese affetto,</l>
<l>le rive fare e un ben capace letto.</l>
</lg>
<lg><l>E per levare a lui la sete ardente,</l>
<l>onde secche le fauci e arsiccie avea,</l>
<l>il Dria far sorger che copiosamente</l>
<l>acque, a la sete sua, chiare porgea,</l>
<l>e far venir miracolosamente</l>
<l>al trar di un ferro, ch'egli in terra avea,</l>
<l>il bel fiume Cimin, detto dal monte,</l>
<l>al qual parea sorger quell'acqua a fronte.</l>
</lg>
<lg><l>Poi, perché non temesse l'orcomeno,</l>
<l>come temer solea l'onde Cefise,</l>
<l>purgar vedeasi tutto quel terreno,</l>
<l>le prime usate lor strade recise,</l>
<l>perché esse accolte in un ben largo seno,</l>
<l>sì gran riparo al loro impeto mise,</l>
<l>che ne' campi, cui l'onde eran nemiche,</l>
<l>sorgeano in copia viti, arbori e spiche.</l>
</lg>
<lg><l>Mostrava indi a' Trezeni un fonte chiaro</l>
<l>non meno utile a lor ch'a' lor vicini,</l>
<l>il qual dal nome d'Ercol poi chiamaro,</l>
<l>per mostrarglisi grati, i cittadini;</l>
<l>poscia a Giunone alzava un tempio raro,</l>
<l>da noverarsi tra' più pellegrini,</l>
<l>perché ella in tanto pose le antiche onte</l>
<l>che il favorì a dar morte a Ippoconte.</l>
</lg>
<lg><l>A Damasco parea poscia dar morte</l>
<l>a Turio iniquo ed al crudel Termero,</l>
<l>e Alcioneo a le tartaree porte</l>
<l>mandar, quantunque fusse ardito e fiero;</l>
<l>e Nesso, che violargli la consorte</l>
<l>voleva uccidere e Salunta altiero,</l>
<l>e dar dicevol pena a Ematione,</l>
<l>ed al figliuol di Marte Licaone.</l>
</lg>
<lg><l>Vedevasi tirar Perichimene,</l>
<l>ch'a quelli di Beozia ito era adosso,</l>
<l>da corsier quattro, per le greche arene,</l>
<l>e far del sangue suo quel terren rosso,</l>
<l>per dare al traditor debite pene,</l>
<l>s'era a farlo staziare Ercole mosso,</l>
<l>per mostrare ad ognun che pena greve</l>
<l>a chi si dà a violar la fe' si deve.</l>
</lg>
<lg><l>Sopposte a queste aveva il dotto mastro</l>
<l>le palme ch'a l'Olimpo ei devea avere,</l>
<l>non per influsso già di benigno astro,</l>
<l>ma per l'ingegno e per lo gran potere;</l>
<l>coronato l'aveva l'Oleastro</l>
<l>e posto in ornar lui tutto in sapere,</l>
<l>vedeasi Palla, con fraterno amore,</l>
<l>purgarlo da la polve e dal sudore.</l>
</lg>
<lg><l>E posto che vi fusser molte cose</l>
<l>da l'indivin scultor già prevedute</l>
<l>per non vi esser più loco, qui fin pose</l>
<l>a l'alte imprese, già da lui vedute;</l>
<l>le dette, con quell'ordine dispose</l>
<l>che se fusser molti anni inanzi sute,</l>
<l>ma non sì essendo l'indivin più esteso,</l>
<l>ho questo anch'io per fin del canto preso.</l></lg></div1>
</body></text></TEI.2>
