<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Saggio su la Rivoluzione</title>
      <author>Carlo, 1818-1857 Pisacane</author>
    </titleStmt>
    <extent>521 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit001228</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Saggio su la Rivoluzione</title>
        <author>Pisacane, Carlo, 1818-1857</author>
        <editor id="ed">Giaime Pintor</editor>
        <editor id="ed2">Fortunato Pintor</editor>
        <publisher>Einaudi</publisher>
        <pubPlace>Torino</pubPlace>
        <date>1956</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita">Italiano</language><language id="lat">Latino</language><language id="fre">Francese</language></langUsage>
    <textClass>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Genova</name>
      </respStmt>
      <item>Correzione linguistica</item>
    </change>
    <change>
      <date>2005-08-31T00:00:00.000+02:00</date>
      <respStmt>
        <name>Laura Sarzi Braga</name>
        <name>Bibit</name>
      </respStmt>
      <item>Codifica XML</item>
    </change>
    <change>
      <date>2005-09-12T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1>
<head>Capitolo primo</head>
<div2 n="Sommario">
<p>I. Ragionamento sul progresso. – II. Riscontro con la 
storia. – III. Tendenza della società moderna. – IV. Religione.</p>
</div2>
<div2 n="Testo">
<p>La parola <hi rend="italic">progresso</hi> suona nella 
bocca degli uomini d'ogni condizione, d'ogni partito, ma è da 
pochissimi, anzi quasi da nessuno compresa. I sorprendenti 
trovati della scienza che, applicati all'industria, al 
commercio, al vivere in generale, trasformano in mille guise 
i prodotti, sono fatti innegabili: noi vediamo, ove erano 
gruppi di capanne, sorgere superbe città; campi aspri e 
selvaggi squarciati dall'aratro, e resi fecondi; selve, monti, 
mari, superati; rozzi velli trasformati in finissime stoffe; le 
intemperie vinte con l'arte; le tenebre cacciate da 
fulgidissima luce; il navigar contro i venti; il percorrere con 
portentosa celerità sterminate distanze; finanche il fulmine 
reso rapido messaggiero dell'uomo; l'immensità de' cieli, 
le viscere della terra esplorate; gli astri, gli animali, i 
vegetabili, i minerali, tutti studiati, classificati, misurati... Se 
questo è il progresso, niuno può negarlo o non comprenderlo.</p>
<p>Ma cotesto accrescimento continuo del prodotto e 
dell'umano sapere, spande egualmente la prosperità su tutti? 
Suscita nell'uomo il sentimento del proprio diritto, della 
dignità? Garantisce la libertà, garentisce il popolo 
dall'usurpazione di pochi, rende forse impossibile, sotto ogni 
forma, la schiavitù, ed assicura l'indipendenza dell'uomo 
dall'uomo, o almeno ne libra su giusta lance le correlazioni? 
Ognuno che vuol manifestare francamente la propria 
opinione, ognuno che studia la storia, che osserva il presente, 
risponderà: no, l'apogeo della civiltà romana, il secolo 
d'Augusto fu il perigeo della libertà; i rozzi italiani dell'XI 
secolo erano liberi, e vilissimi piaggiatori quelli del 
civilissimo secolo di Lorenzo De' Medici; i Francesi dello 
splendido secolo di Luigi XIV non furono che spregevoli 
cortigiani. Ove riscontrasi, adunque, il continuato 
miglioramento dell'umane condizioni?</p>
<p>Quale sarebbe il tipo ideale d'una società perfetta? 
Quella in cui ognuno fosse nel pieno godimento de' 
proprî diritti, che potesse raggiungere il massimo sviluppo 
di cui sono suscettibili le proprie facoltà fisiche e morali, e 
giovarsi di esse senza la necessità, o d'umiliarsi innanzi al 
suo simile o di sopraffarlo; quella società, insomma, in cui la 
libertà non turbasse l'eguaglianza; quella in cui in ogni uomo 
il sentimento fosse d'accordo con la ragione, e che niuno 
fosse mai costretto di operare contro i dettati di questa, o 
soffocare gli impulsi di quello. In tal caso l'uomo 
manifesterebbe la vita in tutta la sua pienezza, e però 
potrebbe dirsi perfetto. Ma chi trovasi più lontano da questo 
ideale, il mercante e il dottrinario moderno, o il cittadino 
romano, il greco, e lo stesso italiano dell'XI secolo? La 
risposta non è dubbia, e facendo paragone del presente col 
passato, saremmo indotti a credere che i miracoli del vantato 
progresso nascondano il continuo peggioramento del genere 
umano.</p>
<p>Libera la mente da idee preconcette o da sistemi, 
faremo ricerca di questa legge del progresso e del modo 
come essa opera.</p>
<p>Tutti i filosofi del mondo, da Platone ad Hegel, si 
accordano nel riconoscere l'esistenza di una legge che 
chiamano <quote rend="italic">idea, sostanza, logica</quote> ecc., che regoli le 
condizioni e le relazioni degli uomini. Stabilito un tal 
principio, svolgono i loro ragionamenti, ma le conseguenze 
non sono d'accordo come il principio d'onde prendono le 
mosse, imperò quel primo concetto, tutto astratto, è creato 
dal pensiero indipendentemente da' fatti: ma una tale 
astrazione non dura che un istante, la realtà riprende il suo 
imperio, e la ragione non può che serpeggiare attraverso i 
fatti, e quindi le conclusioni a cui ognuno di essi giunge, si 
adattano alle condizioni di quei popoli fra i quali vissero. 
Platone ed Aristotile sacrificano l'uomo alla grandezza dello 
Stato, perché tali erano le greche costituzioni. Locke 
riconosce la sovranità della Nazione sul monarca, perché 
scriveva all'epoca de' rivolgimenti dell'Inghilterra, e per 
esso la Nazione è quale era l'inglese, col parlamento, coi 
grandi, coi pubblici funzionarî. I filosofi francesi, per 
contro, che scrivevano sotto l'impulso del bisogno di 
abbattere ogni privilegio, riconoscono il diritto, la sovranità 
de' popolo nel puro senso democratico. Kant, comecché 
razionalista, ma era un Inglese <add resp="ed"><hi rend="italic">sic</hi></add> che scriveva nel 
'97; quindi afferma che il popolo 
francese non aveva il diritto di giudicare e condannare il suo 
re. Dopo la rivoluzione del '93 le 
condizioni del popolo son cangiate, e con esse cangiano le 
idee surte dai nuovi mali: è la miseria crescente che chiama a 
sé l'animo de' pensatori, quindi essi non sacrificano più 
l'individuo allo Stato, ma al diritto d'ognuno vogliono che 
s'adatti la costituzione di questo, e mirano all'umana 
prosperità, di quindi l'idea del convitto umano, del 
socialismo, travisato nell'applicazione alla ricerca de' 
godimenti materiali.</p>
<p>Nella guisa stessa, per la stessa ragione, nel XVI 
secolo la vita politica essendo muta in Italia, la filosofia è 
costretta a rimanersi nell'astrazione, e si manifesta nel 
razionalismo di Bruno, che Vico e Campanella avvicinano 
alla realtà, perché cominciasi a sentire il bisogno di 
un'esistenza politica, e quando questo bisogno manifestasi 
nell'azione, la realtà è raggiunta da Mario Pagano, svolta da 
Filangieri, da Romagnosi, in tutti i rami della vita d'un 
popolo. Oggi finalmente nella dotta e pacifica Germania, in 
cui l'azione ha pochissimo imperio sul pensiero, rivive con 
forme anche più astratte il razionalismo di Bruno; e mentre 
cercasi finanche negare la realtà, procedesi così servilmente 
sotto l'imperio di essa, che deducesi dai ragionamenti come il 
costituzionalismo sia l'ideale dello Stato perfetto. Dunque, 
dal principio del mondo, il pensiero umano non ha potuto 
mai procedere nelle sue ricerche indipendente dalla realtà, a 
pena discende all'applicazione delle idee, esse si adattano ai 
fatti, e non mai i fatti procedono da esse. Ciò basta per 
dimostrare ad evidenza, quanto sia assurdo il concetto che le 
rivoluzioni, i mutamenti negli ordini sociali si facciano prima 
nel pensiero e poi nella realtà; essi sono conseguenza delle 
condizioni e relazioni degli uomini; e cominciano a 
manifestarsi con l'idea quando già sono latenti nella società; 
dalla manifestazione procedesi all'attuazione, e spesso questa 
avviene senza di quella; nella guisa stessa che nell'uomo si 
manifesta un bisogno, poi un'idea, poi l'azione, e spesso 
l'azione segue immediatamente il bisogno senza manifestarsi 
o maturarsi nel pensiero. Quindi la filosofia è quella che 
esamina, compara, ragiona sulle condizioni, sui rapporti 
sociali, onde discernere ciò che si nasconde sotto l'apparente 
calma, trae in luce, presenta in concetti chiari e distinti quello 
che vagamente, ed universalmente è sentito. La 
società ammira le astrazioni del pensiero, come i giuochi 
de' saltatori di corda, ma non apprende nulla da quelle che 
possa migliorare le sue condizioni; come niuno impara 
meglio a camminare osservando le sorprendenti prove 
d'equilibrio di questi, le une e gli altri non sono che 
passatempi. La filosofia veramente razionale, ovvero la 
scienza che merita il nome di filosofia, è quella cominciata in 
Italia con Bernardino Telesio, e seguita da tutti i sommi 
Italiani sino al Romagnosi, che gli diede il più vasto 
sviluppo; secondo i dettati di questa scienza noi seguiremo le 
nostre ricerche.</p>
<p>Io mi scorgo parte dell'universo, penso, ma penso ciò 
che è, il reale; non si produce nella mia immaginazione nulla 
che non esista, o che non risulti da ciò che esiste. Ho un'idea 
chiara e distinta, senza conoscerne l'essenza, della materia, 
del moto, delle sue proprietà; lo <hi rend="italic">spirito</hi> è una 
negazione, ciò che non è materia, un'incomprensibilità; una 
cosa che non potendo essere avvertita dai sensi, non può 
essere neppure immaginata: <hi rend="italic">spirito</hi> è una parola che 
non ha significato.</p>
<p>Nel mondo osservo un incessante avvicendarsi di 
produzione e distruzione, due cose opposte; ma se meglio 
rifletto, ogni contraddizione sparisce, produzione e 
distruzione non sono che l'effetto di una medesima causa, la 
causa, la legge della vita; produzione come distruzione vuol 
dire moto, ovvero vita.</p>
<p>L'uomo lo scorgo eziandio sotto mille aspetti 
contraddittorî; eroe e codardo, benefattore e crudele, avaro 
e generoso. ma ogni contraddizione sparisce quando 
riconosco queste diverse azioni effetto di una sola e 
medesima causa, di una sola e medesima legge, la ricerca 
dell'utile che, secondo l'indole degl'individui ed i rapporti 
che costituiscono la società in cui vive, cangia i modi ed il 
nome; chi lo cerca nella gloria, chi nell'ignominia; alcuni nel 
sacrifizio, altri nei beni materiali... È questo un fatto che 
niuno più revoca in forse; esso è riconosciuto da tutta la 
scuola del sensismo francese ed inglese; da' nostri grandi 
Italiani, Pagano, Filangieri, Beccaria, Romagnosi, e 
sottinteso da Vico, da Campanella, da Telesio; da tutti gli 
economisti moderni, da tutti i socialisti, dai razionalisti della 
Germania. <quote><hi rend="italic">Di buon grado</hi>, <seg type="inciso">dice Schiller,</seg> <hi rend="italic">io presto 
aiuto agli amici. Ma, ahi lasso!, lo fo per inclinazione; onde 
spesso mi contrista il pensiero di non esser virtuoso</hi></quote>. 
Fichte dice: <quote rend="italic">ama te stesso sopra ogni cosa, ed il tuo 
prossimo per amor di te stesso</quote>. Negano questa verità i 
poveri devoti di un Dio personale; e gli ecclettici, ovvero 
quelli che cercano conciliare i principî della scienza e lo 
stato presente della società, e così si fanno gli apologisti del 
sacrificio quelli che ne rifuggono con orrore!!<note place="foot"><p><add resp="ed">Prima aveva scritto:</add> coloro che fanno servire tutto il 
loro ingegno ai vantaggi personali.</p></note>.</p> 
<p>A Giordano Bruno sarebbe stato più doloroso rinnegare la sua dottrina che 
sentirsi ardere le carni; si gettò nel rogo per fuggire il dolore 
di rinunziare alle proprie idee. I due ultimi versi del suo 
sonetto il dicono chiaramente.</p>
<quote rend="block">
<lg><l>Fendi secur le nubi e muor contento,</l>
<l>Se il ciel sì illustre morte ti destina!</l></lg></quote>

<p>Chi ha creato il mondo? Nol so. Di tutte le ipotesi la 
più assurda è quella di supporre l'esistenza d'un Dio, e 
l'uomo creato a sua immagine; ovvero non essendoci dato 
immaginare questo Dio l'uomo l'ha creato ad 
immagine propria, e ne ha fatto il creatore del mondo, e così 
una particella diventata creatrice del tutto.</p>
<p>Ma quale utile può ottenersi dalla ricerca del creatore 
del mondo? Nessuno. Il mondo esiste e ciò è un fatto; in esso 
dapertutto io trovo moto, dapertutto la medesima causa della 
vita che appare in mille guise: è latente nei minerali, vegeta 
nelle piante, guizza nei pesci, rugge nel leone, ragiona 
nell'uomo; la diversità de' modi co' quali manifesta la 
sua potenza, dipende dalla più o meno perfezione del corpo 
da essa animato. Corpo ed anima sono entrambi immortali, 
non havvi nell'universo mondo un granello di sabbia che si 
distrugga: il corpo ridotto polvere rientra in seno alla gran 
madre; l'anima o il fluido animatore sorte dalla sua prigione 
che davagli forma, abbandona il corpo che si distrugge e più 
non si presta al moto, e confondesi con la gran massa di esso 
che vaga negli spazî; la morte non è che la distruzione delle 
forme <hi rend="italic">d'un'individualità</hi>. Da questo moto incessante 
risultano i rapporti dell'uomo col mondo esteriore, degli 
uomini tra loro, la società, e però non fa d'uopo ricercare la 
causa del moto, perché a nulla gioverebbe tale ricerca, ma la 
legge del moto. Tutti i filosofi del mondo convengono 
nell'immutabilità di questa legge, quelli soli che riconoscono 
l'esistenza di un Dio la negano.</p>
<p>Il concetto d'un Dio onnipotente è figlio dello 
scetticismo in cui cadde il mondo romano nella sua 
decadenza. La <hi rend="italic">virtù</hi>, il <hi rend="italic">giusto</hi>, il <hi rend="italic">diritto</hi> 
sono incompatibili con l'esistenza di questo <hi rend="italic">Dio</hi> che 
può tutto cangiare secondo il suo capriccio, che piegasi alle 
discordi preghiere de' mortali; nulla vi resta d'immutabile, 
tutto cangia secondo la sua volontà. L'unità nell'universo 
sparisce, non è una sola la causa del moto, e quindi una sola 
la legge di esso, ma tante cause diverse per quanti sono gli 
enti; l'anima dell'uomo è diversa da quella del bruto, questa 
da quella del vegetabile, anzi ogni uomo ha un'anima 
diversa. Ammessa tale ipotesi, la virtù non ha significato, la 
ricerca di una legge unica del moto è impossibile, 
impossibile il progresso; per un solo atto della volontà di 
questo Dio noi potremmo indietreggiare di secoli. L'unica 
regola, l'unica legge è la rivelazione che ci vien fatta da 
alcuni uomini in nome di questo Dio, questi uomini sono gli 
arbitri dell'umanità. La storia non ha più nesso, ma 
sono tanti fatti, manifestazione della libera, e però mutabile 
volontà di questo Dio. Ma quest'ipotesi scoraggiante e 
incomprensibile, questo Dio assurdo, imagine della 
dissoluzione sociale, sparisce, appena dalla corruzione 
comincia a manifestarsi novella vita.</p>
<p>Stabilito che una sola debba essere l'ignota causa del 
moto, ci faremo a rintracciarne la legge; non già astraendo il 
nostro pensiero, e ricavando le conseguenze secondo i dettati 
della dialettica, ma seguendo da vicino i fatti, studiandoli 
accuratamente, e conoscere così la legge con cui essi gli uni 
dagli altri procedono; non già cercando quale <hi rend="italic">dovrebbe 
essere</hi> questa legge, ma quale <hi rend="italic">è</hi>; non l'<hi rend="italic">ideale</hi>, 
ma il <hi rend="italic">reale</hi>. Nell'universo scorgiamo armonia ed unità, 
tutto è regolato, il moto degli astri, il succedersi delle 
stagioni, il prodursi delle piante, tutto è l'effetto di una 
medesima forza attiva, la quale sospinge gli uomini al moto, 
e crea le loro diverse condizioni e relazioni, le diverse 
costituzioni della società; e però essendo la storia un effetto 
di questa forza, essa deve procedere secondo una regola, 
secondo una legge immutabile e necessaria.</p>
<p>La noia che esagera il fastidio del presente, la speranza 
che abbellisce oltre misura l'avvenire, ed in altri termini la 
necessità di soddisfare ai propri bisogni, sospingono l'uomo 
al moto; dolore e piacere suoi angeli tutelari lo costringono a 
fermare la sua attenzione sugli oggetti circostanti. Ed in tal 
guisa da ogni sensazione, da ogni esperienza vien creata 
un'idea; se nulla v'è nell'esperienza, nulla v'è nella mente, 
ovvero come dissero i peripatetici, <quote lang="lat">nihil est in 
intellectu quod prius non fuerit in sensu</quote>.</p>
<p>Le continuate sensazioni dirozzano le fibre, che per 
soverchia rigidezza, come quelle del selvaggio, mancano 
d'irritabilità, e danno tuono a quelle de' fanciulli per 
flaccidezza tarde. Appena la fibra acquista un certo grado 
d'irritabilità, l'uomo immagina, né ha più bisogno della 
presenza dell'oggetto per descriverlo e vederlo in sua mente. 
Segue in ultimo la ragione, facoltà di discernere, la quale 
classifica, compara, cerca la correlazione delle acquistate 
idee, e rischiara il <hi rend="italic">tomulto degl'istinti</hi>. Quindi tre età 
nell'uomo: de' sensi, dell'immaginazione, della ragione; 
nella prima le fibre son molli, nella seconda cominciano a 
tendersi; nella terza hanno il giusto grado d'irritabilità; con la 
vecchiezza diventano flaccide, l'uomo peggiora, e 
diventa di nuovo fanciullo.</p>
<p>Le facoltà dell'uomo sono inferiori ai bisogni, di quinci 
la perpetua operosità della vita. Ad ogni sensazione, ad ogni 
idea l'uomo subisce una modificazione, e con questa sorge 
un nuovo bisogno, e così la vita è un avvicendarsi continuo 
di bisogni, di idee, di nuovi bisogni...</p>
<p>L'uomo, se non è costretto da forze esteriori ad operare 
diversamente, segue per sua Natura questa serie di 
movimenti, e trasforma tutti gli oggetti circostanti. 
L'indefinita modificabilità del mondo esteriore, che reagendo 
sull'uomo lo modifica indefinitamente, costituisce 
un'indefinita modificabilità di rapporti fra uomo ed uomo, fra 
esso e gli oggetti che lo circondano. Questi rapporti, ovvero 
l'<hi rend="italic">azione</hi> degli uomini gli uni verso gli altri, e sul 
mondo esteriore, costituiscono le umane società, che per tal 
ragione sono indefinitamente modificabili. Dunque il 
continuo mutarsi di questi rapporti, ovvero delle costituzioni 
sociali è una legge assolutamente necessaria, legge che 
risulta dalla Natura umana, quindi fa d'uopo o migliorare o 
peggiorare continuamente, o pure oscillare fra certi limiti.</p>
<p>Inoltre, le fibre vengono modificate secondo il numero 
delle sensazioni, queste crescono a misura della 
trasformazione degli oggetti esterni, dunque, in una società 
in cui la Natura è selvaggia, e non ancora ha subito gli effetti 
dell'umana operosità, le sensazioni debbono essere 
pochissime, le fibre degli uomini rozze. A misura che le 
sensazioni crescono, per la trasformazione che il mondo 
esterno subisce per mano dell'uomo, le fibre gradatamente si 
dirozzano; quindi le tre età che si riscontrano nell'uomo, 
esistono egualmente nelle società: de' sensi, il puro stato 
selvaggio; dell'immaginazione, l'epoca delle favole e degli 
eroi; della ragione, l'epoca delle forti passioni, delle grandi 
virtù, perché la fibra ha raggiunto tutto quel grado 
d'irritabilità di cui è capace. Dunque per la Natura umana, il 
moto, il cangiamento delle condizioni e relazioni degli 
uomini è immancabile; e per la stessa Natura nelle società 
debbono, sempre migliorando, succedersi tre età diverse, 
dunque progresso. Ma le modificazioni ed i rapporti, effetti 
dell'umana operosità, essendo indefiniti, indefinite sono 
eziandio il numero delle sensazioni che ne risultano; e 
siccome le soverchie e continue sensazioni logorano 
ed ammolliscono le fibre, e gli uomini s'avviliscono, ne 
risulta che le società debbono eziandio soggiacere allo stato 
di vecchiezza, e morire di sfacelo: il progresso indefinito è 
impossibile.</p>
<p>Ora ci faremo a particolareggiare le nostre ricerche. 
Generalmente, ogni modificazione che l'uomo opera sugli 
oggetti circostanti è un prodotto, le modificazioni sono 
indefinite: dunque, i <hi rend="italic">prodotti debbono indefinitamente 
crescere</hi>.</p>
<p>Discorremmo nel primo Saggio come si formarono le 
prime famiglie, e quindi i <hi rend="italic">vichi</hi>, i <hi rend="italic">paghi</hi>, le 
<hi rend="italic">città</hi>, quindi l'uomo tende all'associazione, o perché il 
debole donasi al forte per esser protetto; o perché questi lo fa 
suo schiavo; o perché varî deboli si collegano contro il 
forte, insomma questa tendenza continua risulta dall'istinto 
della propria conservazione, dalla ricerca della prosperità, 
dalla brama della vendetta, non già dall'amore reciproco 
degli uomini. Come gli uomini, le famiglie, i vichi, i paghi 
per vantaggiare se stessi si uniscono e formano le città, del 
pari vediamo le varî e città formare le Nazioni, e queste 
sotto l'imperio de' stessi moventi formare gl'imperi, quindi 
possiamo inferire che l'umanità ha una tendenza verso l'unità 
mondiale.</p>
<p>Né questa è la sola ragione, ma havvene un'altra non 
meno importante. La Natura, quasi per confermare questa 
legge, ad ogni regione ha dato prodotti diversi, mentre il 
desiderio ed il bisogno di giovarsene è lo stesso in tutti gli 
uomini della terra, i quali ricorrono alla forza, alla frode, al 
commercio, per fornirsi di ciò che difettano. Quindi è 
indubitato che un giorno, se il globo non sarà un solo ed 
unico Stato, certamente la prosperità, la civiltà sarà 
uniformemente sparsa sulla sua superficie. E come ne' 
vichi, ne' paghi, nelle città, nelle Nazioni, dai varî 
costumi e gerghi nacque una pubblica opinione ed una lingua 
comune, nella guisa stessa, un giorno vi sarà un'opinione ed 
una lingua mondiale<note place="foot"><p>Se un tal fatto è una legge che si riscontra nell'ordine 
della Natura, e però immutabile, è un fatto altresì che queste 
opinioni, questi costumi, questa lingua mondiale, non sarà né 
tedesca, né francese, né inglese, né italiana. Supporre che il 
mondo, un giorno, parlasse francese o tedesco, vale 
disconoscere l'origine delle lingue. Per stabilire la lingua da 
parlarsi universalmente, e da popoli che non balbettano 
gerghi ma favelle illustrate da sterminate elaborazioni, e che 
narrano un passato ricco di gloriose vicende e potentissime 
tradizioni, non varrebbero tutti i decreti del mondo. La lingua 
studiata, la lingua de' dotti soggiace sempre alla 
preponderanza de' dialetti, e la lingua come i costumi 
mondiali sorgeranno dl rimescolamento sociale, senza che 
nessuno degli elementi che ora esistono prevalga; la 
prevalenza suppone conquista, stato antirivoluzionario, 
violento, e però passeggiero. Si parlò forse francese in Italia 
all'epoca <add resp="ed">in cui</add> questi stranieri la conquistarono? 
no, corruppesi la nostra favella: se il sentimento nazionale 
non l'avesse ritornata alla sua purezza, gli Italiani non 
avrebbero più parlato italiano, ma neppure avrebbero parlato 
francese. Da tutte le moderne lingue dovrà sorgere un 
dialetto, prima plebeo, poi illustrato da poeti, da scrittori, per 
diventare in ultimo lingua mondiale. Dire che il mondo 
parlerà francese significa rinnegare assolutamente la 
rivoluzione per la smania d'infrancesare il globo.</p></note>.</p>
<p>Proseguiamo lo studio della Natura umana. 
L'istinto avverte l'esistenza de' fatti senza svolgerne le 
conseguenze; la ragione le svolge, le studia, e le compara. 
Gli impulsi che riceviamo dall'istinto sono l'effetto 
dell'immediato piacere che può procurarci un'azione, ma se a 
questa prima sensazione piacevole ne succedono, come 
conseguenza, altre dolorosissime, noi nol sappiamo, 
solamente la ragione può avvertircene, la quale opera quando 
una sensazione dolorosa fissa su di un oggetto la nostra 
attenzione. Dunque l'uomo deve necessariamente errare; la 
sua ragione non evita l'errore, ma lo corregge quando i tristi 
effetti delle sue conseguenze lo costringono a ragionare. 
L'errore non è conforme alle leggi di Natura, altrimenti non 
sarebbe errore; i suoi tristi effetti sono la voce di queste leggi 
che ci richiamò sotto il loro assoluto imperio; dunque l'istinto 
ci allontana dalle leggi di Natura, la ragione ci rimena verso 
di esse. Il fine a cui tendono le leggi di Natura è il bene, è 
l'azione che risulta dall'ultime conseguenze de' loro effetti; 
l'istinto, invece, non mira che al bene immediato, la ragione 
c'insegna di sacrificare questo all'avvenire. L'istinto restringe 
il nostro sguardo in angusta valle, mentre per discernere le 
leggi di Natura è d'uopo ascendere una sublime vetta, ed in 
un fissar d'occhio tutto antivedere nell'avvenire. Fra i 
suggerimenti dell'istinto e le leggi di Natura, havvi il 
medesimo rapporto che passa fra una lettera dell'alfabeto e la 
scienza. Dopo l'esposto, la legge del moto, della vita, è 
evidente: il moto è una serie non interrotta di <hi rend="italic">azioni</hi>, 
queste sono effetti erronei dell'istinto, che più tardi la ragione 
corregge, quello deviando, questa avvicinandosi alle leggi di 
Natura; inoltre le condizioni e le relazioni degli uomini, la 
costituzione sociale insomma, è l'effetto dell'<hi rend="italic">azione</hi> 
degli uomini, gli uni verso gli altri; dunque le costituzioni 
delle società sono effetto dell'errore dell'istinto, che la 
ragione corregge avvicinandole sempre alle leggi magistrali 
della Natura. Svolgeremo più diffusamente cotesta idea.</p>
<p>Seguendo l'istinto, l'uomo che trovasi sotto una 
sensazione dolorosa, cerca tutto ciò che allevia il dolore, che 
distrugge la causa del male, né riflette se il rimedio 
dall'istinto suggerito, svolgendo in seguito le sue occulte 
proprietà, possa cagionare un male maggiore del presente; 
ricalcitra con esso, e ciò basta. Con questa legge, che risulta 
dall'indole sua, l'uomo costituisce la società e muta la 
costituzione di essa.</p>
<p>Intanto ad ogni nuova costituzione accettata 
dagl'istintivi desiderî del popolo, esiste sempre un utile 
immediato, causa di coteste aspirazioni, e quindi nei primi 
istanti, rinfrancata da un tale utile, la società prospera. 
L'ulcera che dovrà roderla è nascosta, è a pena un germe, i 
mali non sono sensibili. In tale stato la ragione, non ancora 
costretta dal dolore a studiare i mali, segue ciecamente 
l'istinto, ed essendo costretta a serpeggiare nei suoi angusti 
giri, e comparando e studiando i rapporti delle cose, in quelle 
condizioni che l'errore dominante la sociale costituzione le 
ha stabilite, risultanto i pregiudizî e le opinioni che un 
giorno dovranno tiranneggiare questa società, e pur 
nondimeno in quest'epoca, la ragione, siccome segue 
l'istinto, è d'accordo col sentimento; gli uomini sentono e 
ragionano, non già giustamente, ma liberamente, la società è 
giovane, i costumi son puri: il diritto, il giusto, le azioni 
virtuose son quelle conforme al patto sociale.</p>
<p>Ma la serie de' rapporti sociali che si svolgono 
partendo da una base erronea diventano sempre più contrarî 
alle leggi di Natura, quindi cominciano a manifestarsi 
gl'inconvenienti, poi i mali, i quali rapidamente crescono ed 
ingigantiscono; ecco il periodo delle rivoluzioni, o delle 
dissoluzioni delle società.</p>
<p>In tal periodo il dolore obbliga la ragione a fare studio 
su i mali che tormentano il pubblico, ed è condotta a delle 
conseguenze opposte ai pregiudizî ed alle opinioni 
dominanti, contraddittorie con le opere, coi costumi, quindi 
una lotta de' motivi esterni con l'interno convincimento. 
La virtù, essendo la vittoria di questo su di quelli, ovvero 
quel sentimento superiore alla stessa fama che appellasi 
coscienza, per cui disse il Campanella <quote rend="italic">Onor non ha chi' 
d'altri il va cercando</quote>, non è più quella che opera secondo 
il patto, ma in contraddizione col patto. Il diritto, il giusto, 
non più quello riconosciuto dal patto, ma quello che risulta 
dai nuovi rapporti delle cose scoverti dalla ragione. Se il 
patto, per cagione de' dolori che tormentano le moltitudini, 
non è riformato o cangiato, la società è condannata a perire. 
Allora scorgesi la virtù difettiva, quindi i motivi esterni 
prevalendo, la ragione è costretta a tacere. Ognuno, 
impotente a combattere i proprî mali, s'isola, non è più 
commosso dai mali altrui, e la ragione stessa impone per 
propria conservazione silenzio al sentimento, l'uomo è 
depravato, è perfido ed infelice.</p>
<p>In questi diversi stati e condizioni la società per mezzo 
de' scrittori manifesta le sue idee. Nell'epoca di prosperità 
l'erudizione ordinariamente sovrabbonda, gli scrittori sono 
puri, le loro opere, le loro dottrine sono d'accordo col patto 
sociale.</p>
<p>Cominciano i mali, i tormenti, e questo sentimento 
doloroso manifestasi con rimpiangere il passato, con 
maledire i depravati costumi. La <title>Divina Commedia</title> fu 
il canto solenne con cui l'Italia manifestò i proprî dolori, e 
rimpianse l'antica purezza de' costumi.</p>
<p>I mali crescono, la depravazione generale produce la 
sfiducia, lo scetticismo; allora vediamo sorgere sovente gli 
apologisti del sentimento, i nemici del calcolo e della 
ragione, scrittori generosi, ma non profondi, i quali credono 
cagione dell'isolamento, dell'egoismo, non già i mali da cui 
l'uomo è tormentato, ma la facoltà che li fa discernere; eglino 
vorrebbero porvi rimedio suscitando in altri quei generosi 
sentimenti dai quali si sentono animati. Melchiorre Delfico, 
Giacomo Leopardi sono di un tal genere, la loro voce è 
lamento, protesta della società contro i mali che tutti sentono.</p>
<p>Contemporanei di questi scrittori, si mostrano i 
riformatori, nunzî di speranza e di vita, uomini di squisita 
fibra, che sottopongono a severo esame i mali che opprimono 
la società, mostrano a nudo le sue piaghe, ne ricercano la 
cagione, propongono i rimedî, e compongono la filosofia 
dell'epoca. Se i dolori non sono abbastanza sentiti, o l'indole 
nazionale è tarda ed incapace di forti passioni, costoro 
rimangono nell'astratto, e se discendono ad applicare le loro 
dottrine, si allontanano ben poco dallo stato esistente, 
adattano ad esso i loro ragionamenti. Se i mali son gravi, le 
passioni violente, il ragionamento de' riformatori distrugge 
quanto esiste; i scrittori alemanni ed i francesi del presente 
secolo hanno questi due distinti caratteri. I riformatori 
debbono vincere l'aspra lotta del proprio convincimento, 
contro tutti i motivi esterni, i pregiudizî, la pubblica 
opinione, spesso la persecuzione, l'esilio, il carnefice, il rogo. 
Sono gli eroi dell'epoca.</p>
<p>D'altra parte, in molti, l'utile privato trovasi 
strettamente legato alle leggi, alle opinioni, ai pregiudizî 
combattuti, e questi se ne fanno i difensori; ecco i 
conservatori, gli apologisti del presente, in cui essi trovano il 
bene, o almeno il germe d'ogni futuro bene. In questi cotali, 
scrittori depravati, i motivi esterni hanno sempre il trionfo 
sull'interno convincimento, la virtù è difettiva; son 
turba vile e spregevole in perpetuo, se lo sprezzo potesse 
aspirare ad immortalità. L'<hi rend="italic">opportunità</hi> è la legge 
suprema, il principio che li regola. Lodatori infaticabili 
formano il corteggio della tirannide, finché questa, divenuta 
forte da non aver più bisogno delle loro lodi, impone silenzio 
all'importuno garrito.</p>
<p>La lotta fra i riformatori ed i conservatori rischiara le 
tenebre, perfeziona le dottrine di quelli, che, originate da' 
mali della società, acquistano maggior lume secondo che 
maggiori sono gli ostacoli che trovano al loro sviluppo; per 
tal ragione, i conservatori, parte cancrenosa della società, 
loro malgrado contribuiscono al perfezionamento delle 
nuove idee. Così il pensiero nasce dai fatti, fra il volgo, da' 
dolori; procede a traverso di essi, ma segue poi fuor del 
volgo i suoi voli, le sue astrazioni, mentre questo, senza 
ragionare, senza mai addottrinarsi, dai soli fatti vien balzato 
da un'idea in un'altra.</p>
<p>Intanto, le moltitudini, sotto la pressura de' crescenti 
mali, cominciano a manifestare un'irrequietezza, un odio al 
presente, un desiderio di migliorare, vago, confuso, non 
espresso in verun concetto. Ma questo desiderio, questo 
concetto non tarda a formolarsi nella mente di pochi in 
un'idea che diventa legame di sette, scopo di congiure, fede 
di martiri, e così essa manifestasi in una serie di fatti, di 
sensazioni, che la rendono comune, spontanea, concreta, 
immediata, sentimento insomma; allora la rivoluzione delle 
idee è compita, quel concetto di pochi getta un seme 
nell'universale coscienza, che frutterà, fecondato dai fatti. 
Questa idea popolare legasi con le astrazioni de' filosofi, 
ma essa è quel primo suggerimento dell'istinto, movente, e 
punto di partenza de' ragionamenti di quelli, e però 
nasconde nuovi errori, nuovi mali, dai pensatori manifestati, 
comparati, contrappesati, ma sempre inutilmente pel volgo, 
che non cercherà il rimedio di mali non ancora esperimentati; 
e come quelli procedono seguendo i voli del loro pensiero 
sino alle ultime conseguenze; le moltitudini, lentamente, 
operano, ed attraverso fatti, delusioni, errori, procedono 
verso la meta da quelli rapidamente raggiunta.</p>
<p>Sbattuto dalla tempesta sento il bisogno di un ricovero. 
Penso di piantare degli alberi, e già li veggo nella mia 
immaginazione in grandi rami diffusi. Li esamino 
minutamente, e mi convinco che non sarò da essi abbastanza 
garentito, anzi mi attirerò i fulmini addosso. Come 
fare adunque? Quando saranno grandi, penserò meco stesso, 
li abbatterò; de' loro fusti costrurrò un ricovero più utile 
degli alberi. Esamino questo nuovo trovato del pensiero, e, 
non scorgendolo abbastanza perfetto, procedo, perfeziono il 
ricovero, e giungo, sempre migliorando, ad un edifizio, e 
conchiudo che l'edifizio è il solo utile rimedio contro la 
bufera. Ma, a quanti travagli, a quante fatiche, a quante 
delusioni non dovrò sottostare se voglio trarre in atto il mio 
pensiero, e piantare gli alberi, attendere che crescano, 
abbatterli ed adattarli all'ideato edificio? I riformatori son 
quelli che ragionando stabiliscono la necessità dell'edifizio; il 
popolo comincia per attuare il pensiero con piantare l'albero, 
e non l'abbatte, se prima non ha esperimentato che esso non è 
sicuro, all'ombra delle sue foglie, come aveva sperato; e così 
procede, perfezionando il proprio ricovero, sempre dopo aver 
esperimentati que' mali che la ragione avea già preveduti.</p>
<p>Nel pensiero di Campanella, di Pagano, di Filangieri, 
di Romagnosi, noi scorgiamo, o espressa, o sottintesa, o 
come conseguenza di que' principî, la rivoluzione sociale, 
quindi il pensiero italiano raggiunse ben presto le sue ultime 
conseguenze. Ma come procede il popolo verso questa meta? 
Ora, oppresso da esorbitanti gravezze, sollevasi nella 
gigantesca Napoli, terribile come la Natura in corruccio, e 
condotto da un pescatore sbaratta il mal governo che 
l'opprime; ora si raccoglie in Lucca intorno ad un nero e 
stracciato vessillo, e minaccia i ricchi; ora assale al segnale 
di Balilla, e caccia lo straniero dalle mura di Genova; ora 
favorisce il Francese per odio contro il Tedesco; poi 
favorisce questo per odio contro di quello; finalmente, dopo 
tanti esperimenti e tante delusioni, comincia a riconoscere la 
necessità di conquistarsi una patria, e l'idea d'indipendenza 
italiana la personifica in un papa, poi in un re, ed ora attende 
i nuovi fatti che verranno a trarlo dall'incertezza in cui gli 
ultimi disastri l'hanno gettato. In tal guisa, a traverso 
d'esperimenti, raggiungerà la meta e, distruggendo l'edificio 
incantato de' pregiudizî e delle opinioni, adatterà la sua 
costituzione alle leggi magistrali della Natura che già da 
lungo tempo servon di norma ai nostri pensatori. Quindi è 
assurdo che il progresso dell'idea faccia progredire i fatti, è 
assurdo pretendere di giudicare dalle idee espresse dai 
scrittori il progresso di cui un popolo in una rivoluzione 
è capace; per giudicare bisogna studiare la sua storia, 
e dallo studio delle peripezie a cui è soggiaciuto, potrà 
conoscersi ciò che esiste nella coscienza nazionale, ovvero 
quell'universal sentimento che si manifesta nel moto, lo 
regge, ne prescrive i limiti: se un tal sentimento non sarà 
un'idea chiara e distinta, ma prenderà norma dai mali 
esistenti che a pena cercherà di lenire senza distruggerli, il 
moto sarà sviato, represso, infruttuoso, non sarà che una 
nuova esperienza, che un ammaestramento universale, che 
allargherà, per l'avvenire, i limiti di quel concetto 
esperimentato troppo angusto. In tal guisa si succedono le 
rivoluzioni, errori fatali dell'istinto nazionale, che la ragione 
corregge ed indirizza verso le leggi di Natura.</p>
<p>Fin qui potrebbe conchiudersi che il progresso è 
continuato, che le Nazioni percorrendo una sanguinosa via 
procedono sempre innanzi, ma bisogna considerare altri 
elementi, altre cagioni che operano sull'indole umana e sulla 
coscienza de' popoli.</p>
<p>Se l'eccesso delle sensazioni, se le troppe delusioni 
logorano le fibre e gettano la sfiducia nell'animo; se le 
soverchie ricchezze di alcuni e la miseria spaventevole de' 
molti, troncano ogni nerbo alle moltitudini, e succede una 
solitudine di pensieri e d'interessi che distrugge affatto la 
coscienza nazionale: allora le rivoluzioni sono impossibili. 
Allora manca quel sentimento universale d'onde i pensatori 
traggono le prime idee; mancano ai popoli le speranze; ai 
cospiratori i concetti; mancano le passioni che sospingono 
quelli a scrivere, questi ad agitarsi ed operare. Cessa il moto, 
e con esso la vita, il difetto di ardenti passioni non è che 
preludio di morte. Una Nazione giunta in tale stato è 
condannata a perire per vecchiezza, essa sarà preda de' più 
forti vicini.</p>
<p>Dal nostro ragionamento possiamo conchiudere che 
ogni Nazione tende con le sue rivoluzioni verso le leggi di 
Natura, ma nel suo aspro cammino può incontrare ostacoli 
tali che ne logorano le forze e la distruggono. Quindi il corso 
e ricorso delle Nazioni non è legge fatale ed inevitabile, ma 
nemmeno contraria all'indole dell'uomo e delle società. Né 
perché per lo passato ebbe luogo, dovrà necessariamente 
ripetersi al presente, può non avvenire, o almeno seguire 
un'orbita più eccentrica di quelle già percorse. Intanto le 
ricchezze sociali, dimostrammo che sono in continuo 
aumento; le scienze che scrutano i secreti della Natura e si 
giovano delle sue forze, volgendole all'accrescimento 
dell'industria, in continuo progresso; ed i popoli del mondo 
tendono sempre verso l'unità; quindi le diverse Nazioni 
corrono tutte verso questa meta comune, uniforme prosperità 
mondiale, ma nel loro cammino ognuna sottogiace alle 
proprie peripezie, alcune migliorano nelle loro 
istituzioni, altre decadono, certe si dissolvono, altre 
ingrandiscono; sono come tante navi che navigano verso il 
medesimo porto, ma non vi giungono senza che ognuna non 
corresse fortuna a sua volta.</p>
<p>. Fin qui non abbiamo fatto altro che seguire la dialettica 
e rimanere nell'astrazione, ora l'accurato esame de' fatti, 
ovvero della storia d'Italia che nel primo saggio abbiamo 
adombrata, servirà di riscontro al nostro ragionamento.</p>
<p>Distrutto l'Impero etrusco dal diluvio d'Ogige e dalla 
crisi di fuoco di cui parlammo, fra i monti dell'Italia e della 
Grecia, per quell'incontestabile legge di Natura per cui 
l'uomo tende all'associazione come il grave al suo centro, 
cominciarono a raccogliersi in varî gruppi i dispersi 
selvaggi. Le leggi da cui vennero retti questi primi gruppi, il 
dispotismo di uno su molti, ci dimostra chiaramente il primo 
suggerimento dell'istinto. I deboli, onde esser garentiti dalla 
prepotenza de' forti, cercarono la protezione di altro forte 
al quale si diedero volontariamente schiavi. Forse fuvvi chi 
suggerì la lega di tutti i deboli contro i pochi forti, forse 
fuvvi chi fece riflettere che si sfuggiva un male e se ne 
creavano degli altri con la volontaria schiavitù. Ma queste 
ragioni, queste dottrine dell'epoca, questi voli del pensiero, 
riuscivano infruttuosi; l'istinto diceva ad ognuno: donati ad 
un forte e questi ti proteggerà, e così ognuno, a schivare la 
probabilità d'un servaggio, rendevasi volontariamente servo.</p>
<p>Così si formarono i <hi rend="italic">vichi</hi> e i <hi rend="italic">paghi</hi>: i 
deboli si sentivano lieti del ritrovato di aver chiesto la 
protezione del forte, contenti lavoravano, ed il forte, loro 
protettore, godeva del frutto de' loro lavori; la ragione era 
d'accordo col sentimento, queste prime società prosperarono.</p>
<p>La guerra fra i <hi rend="italic">vichi</hi> e <hi rend="italic">paghi</hi> fece che 
varî di questi borghi collegandosi formarono la città. I varî 
capi, re scettrati e sommi sacerdoti <add resp="ed">e il séguito</add> de' loro 
dipendenti, si raccolsero in congresso nella città onde 
accordarsi riguardo il modo come condurre la guerra, solo 
pubblico interesse allora esistente.</p>
<p>Intanto dal contatto de' <hi rend="italic">vichi</hi> e <hi rend="italic">paghi</hi> 
risultò un culto comune, una pubblica opinione, ed un 
paragone fra il modo di esercitare l'imperio de' diversi 
capi; quindi ne' più oppressi surse desiderio di migliorare; 
ecco i primi sintomi di una rivoluzione. Certamente soffrì 
pene acerbissime quel primo schiavo che si lagnò della 
propria condizione facendone paragone coi più fortunati. 
Questi fu un riformatore, un virtuoso, le sue ragioni furono 
soffocate con la violenza, e la virtù ignota a quella società si 
mostrò per la prima volta. Virtuosi furono quei primi plebei 
che, sfidando il corruccio de' loro padroni, 
proposero sottoporre alla concione de' forti le private 
contese; virtuoso fu quel primo nobile che l'approvò, facendo 
prevalere il suo convincimento, motivo interno, alla 
seduzione, ai vantaggi che traeva dal domestico imperio, 
motivo esterno. Fu questa una prima rivoluzione, un 
progresso, divennero più equi i rapporti fra i padroni ed i 
clienti, ma crebbe oltre misura la potestà della concione, 
sovrano e giudice nel tempo stesso. Il suggerimento 
dell'istinto, di surrogare all'arbitrio de' varî capi il volere 
del congresso che essi medesimi componevano, si avvicinò 
assai più alle leggi di Natura che la volontaria schiavitù, ma 
diede corso a nuova tirannide.</p>
<p>Al crescere delle città, le popolazioni e le ricchezze, al 
moltiplicarsi de' rapporti fra gli individui, la potestà 
dell'oligarchia de' forti cresceva, pesava sempre più sulla 
plebe, le cui fibre, d'altra parte, venivano dirozzate dal 
crescente numero delle sensazioni. Cominciarono a sentirsi i 
dolori, che trassero a sé l'animo de' più astuti, e la ragione 
dichiarò ben presto un'ingiustizia che i soli nobili fussero 
sovrani. Ecco la lotta della ragione coi pregiudizî e le 
opinioni di quelle società. Da questa lotta cominciò a sorgere 
Naturalmente l'idea della colleganza della plebe contro i 
nobili, idea dalla quale l'istinto aveva deviato, prima col 
volontario servaggio, poi col concedere ogni potestà alla 
concione de' forti, ed a cui la ragione rimenava la società. 
Questa prima colleganza ha in sé tutto l'avvenire della 
democrazia, e comincia la lotta del popolo contro le caste ed 
i privilegî, ed entra nella sfera delle rivoluzioni de' popoli 
civili.</p>
<p>Quale sarebbe stato il suggerimento della ragione, per 
risolvere questa prima contesa fra nobili e plebei? 
Manomettere i nobili, e farsi la plebe arbitra della cosa 
pubblica. Ma, conseguita la vittoria, come reggersi da sé? 
faceva d'uopo rifletterci, pensarci, ed il volgo non riflette né 
pensa. L'istinto suggerì di non distruggere i nobili, ma 
limitare la loro potestà, sottoporla a delle regole; e queste 
regole furono le consuetudini, rudimenti de' codici di tutti 
i popoli; prima vittoria della plebe sui nobili; prima idea del 
giusto e dell'ingiusto. Dunque sulle consuetudini primitive si 
basarono i codici, e queste consuetudini erano risultate dal 
volontario servaggio, dagli erronei suggerimenti dell'istinto, 
quindi il lungo lavoro, le tante esperienze ancora in corso, 
onde giungere da principî così ingiusti al semplicissimo 
codice della Natura, l'uguaglianza.</p>
<p>Nuovi danni, e coi danni i dolori, sospinsero la plebe a 
nuova conquista. Si moltiplicarono i rapporti, le faccende, gli 
utili; la macchina sociale si complicò, la difficoltà di 
reggerla crebbe. Alle qualità naturali dell'uomo, forza ed 
astuzia in guerra, s'intese bisogno d'una qualità nuova, 
saggezza in pace; se questa qualità era difettiva nei nobili, la 
società non tardava a sentirne i dolori; ed ecco che il 
sostituire ad essi altri governanti più degni, idea un tempo 
suggerita dalla ragione, ora per lo svolgersi de' fatti era 
suggerimento dell'istinto, effetto de' mali da cui la società 
era gravata, de' dolori, dai quali veniva stimolata. Quindi 
la storia de' tanti tomulti, de' martirî, delle rivoluzioni 
con cui la plebe cercava conquistarsi il diritto di conferire ai 
suoi eletti i maestrati della repubblica. Dunque: volontario 
servaggio, quindi il volere della concione de' forti 
sostituito all'arbitrio de' singoli capi; quindi la potestà di 
questa concione sottoposta alle consuetudini, ad una regola; 
finalmente gli eletti, o i migliori, sostituiti ai nobili; ecco il 
progresso delle interne istituzioni seguito dai varî popoli 
italiani, progresso che troviamo conforme a quelle leggi di 
Natura, di cui abbiamo nel precedente paragrafo ragionato. 
Ora abbandoneremo per poco un tale argomento, ci faremo a 
ragionare sulle scambievoli relazioni che si stabilirono, 
durante questo tempo, fra i varî popoli d'Italia e l'effetto che 
esse produssero sulle interne condizioni di ciascuno di essi.</p>
<p>Quando i selvaggi cominciarono a raccogliersi in 
<hi rend="italic">vichi</hi> e <hi rend="italic">paghi</hi>, si trovarono in contatto in Italia 
coi civilissimi Etruschi superstiti del distrutto impero; quindi 
il desiderio, in quelli, di procacciarsi le ricchezze che questi 
possedevano; l'avidità dell'indole umana faceva tendere quei 
nascenti popoli a raggiungere la prosperità de' loro vicini. 
Di quinci le guerre continue, le scorrerie che quei 
semiselvaggi fecero contro i civili Etruschi, dai quali furono 
sempre respinti; inoltre le comunicazioni dirotte fra' 
monti, epperò sommamente disagevoli, fecero sì che lo 
scambio de' prodotti, dell'idee, de' trovati dell'industria, 
fu lentissimo fra gli Etruschi ed i popoli montani, e quindi 
lentissimo fra questi lo svolgersi della loro prosperità.</p>
<p>Non così sulle coste: ivi il mare li abilitò a facilmente 
comunicare coi civili orientali, lo scambio divenne 
facilissimo, ed arti ed industria rapidamente fiorirono, le 
ricchezze crebbero in immenso, ed ove erano agresti tribù si 
videro sorgere le magno–greche repubbliche.</p>
<p>Ma, come testè dicemmo, il codice di questi popoli, 
comeché civilissimi, era basato sulle consuetudini delle 
primitive società, in cui una parte erano servi destinati al 
lavoro, un'altra padroni i quali lautamente vivevano delle 
fatiche di quelli; inoltre l'indispensabile gerarchia 
militare, in cui i privilegî di ogni grado venivano stabiliti 
dai medesimi capi, introdusse l'ineguale riparto del bottino; 
quindi tali consuetudini, quantunque la condizione de' 
servi migliorasse, fu la base, furono i principî su cui venne 
stabilita la legge di proprietà; e quindi il diritto, non già 
quello giustissimo di <hi rend="italic">usare</hi> ed <hi rend="italic">abusare</hi> del frutto 
del proprio lavoro, ma l'altro, sommamente ingiusto, che 
alcuni potessero possedere più del bisognevole, mentre altri 
mancassero del necessario. Un tal diritto, fondato su di un 
principio affatto oligarchico, venne scosso, temperato ad 
ogni rivolgimento a cui quelle società sottostiedero, ma, 
rimasto fermo nella sostanza, conservò la sua tendenza 
all'oligarchia, e le immense ricchezze ammassate da quei 
popoli civilissimi furono proprietà di pochi, e più non si 
videro che opulenti e mendichi; mentre fra gli abitanti de' 
monti, l'industria in difetto avendo impedito lo sterminato 
crescere delle ricchezze, serbossi una quasi uguaglianza.</p>
<p>Esaminiamo queste due società: i Magno–Greci e gli 
Etruschi, dalla soverchia opulenza di pochi e dalla miseria di 
molti depravati, imperò i sensi di quei popoli erano 
dall'abuso o dall'inerzia attutiti; e le fibre per soprabbondanti 
sensazioni rese flaccide, e se tese, per debolezza 
soverchiamente irritabili; e quindi gli umori, dall'incostante 
tensione, o troppo impetuosamente sospinti, o troppo 
languidamente premuti, di quinci i loro vizî corrispondenti 
a questo stato de' loro sensi: sempre balenanti ed incapaci 
di durevoli proponimenti; gli affetti o troppo concitati ed al 
minimo ostacolo repressi, o soverchiamente rimessi: la 
costanza, la calma impossibili; spesso li vediamo arroganti 
col nemico lontano, e se vicino codardi; i Tarantini derisero i 
legati romani, all'avvicinarsi poi dell'esercito, tremarono e si 
diedero a Pirro. Inoltre la miseria degli uni e l'opulenza degli 
altri faceva abilità a questi di comprare il voto di quelli, ed ai 
ricchi non già ai migliori, veniva conferita la suprema 
podestà e le cariche della repubblica, epperò più innanzi 
ancora crescettero i mali. L'oligarchia de' ricchi immersi 
nella mollezza cercarono sempre di divezzare il popolo dalle 
armi, e per loro difesa assoldavano Campani, Bruzî, Galli, 
ivi accorsi per amor di guadagno, terrore di quell'imbelle 
plebe, ed eziandio de' tiranni che li pagavano.</p>
<p>Se poi ci trasportiamo fra le robuste popolazioni che 
abitavano i monti, non troveremo né soverchia opulenza che 
attutisce i sensi, né miseria che logora le fibre, le quali dotate 
di giusta irritabilità, premono e sospingono a regolare e 
costante corso gli umori: di quinci fermezza ne' propositi, 
calma nel deliberare, costanza nelle opere; non 
insultavano, ma combattevano il nemico; il valore in onore, e 
più del valore la saggezza e la disciplina dei guerrieri; eravi 
lusso, ma nei militari ornamenti. Inoltre l'agricoltura essendo 
la gradita occupazione di quei guerrieri, e le terre quasi 
ugualmente divise, l'utile privato trovavasi d'accordo con 
l'utile pubblico; i voti non venduti, e la suprema potestà, le 
cariche tutte della repubblica venivano conferite ai migliori. 
Ecco dunque, nell'epoca medesima, nella stessa Italia, due 
società, l'una, pel rapido svolgersi della civiltà e l'accrescersi 
delle ricchezze, corrotta e decadente; l'altra, ove erasi 
conservata una giusta uguaglianza, giovane e fiorente.</p>
<p>Proseguiamo le nostre considerazioni: in una società 
depravata i scrittori non possono essere che dotti e correttori 
di costumi, tali furono i Pitagorici, i quali non furono, come 
alcuni opinano, riformatori, ma propugnatori delle antiche 
virtù; erano gli apologisti del governo dei migliori, che aveva 
già esistito, che esisteva presso i popoli montani, e che fra i 
Magno–Greci era degenerato, perché non contrappesate le 
fortune nel governo dei più ricchi. <quote>“Il migliore de' governi, 
<seg type="inciso">– diceva Clinia, –</seg> non deve essere affidato ad un solo, perché 
un solo ha delle debolezze; non a tutti, perché fra tutti il 
maggior numero è di stolti; ma a pochi, perché pochi sempre 
sono gli ottimi”</quote>. <quote>“Se una città libera, <seg type="inciso">– diceva Aristotile, –</seg> 
non avesse che un solo uomo virtuoso, chi potrebbe negare 
che in tale città la dominazione d'un solo sarebbe 
necessaria?”</quote> E Clinia, Archita, Platone, facendosi, come è 
naturale all'uomo, centro di ogni cosa, credettero scoverte del 
loro ingegno quelle massime, quei principî che in quella 
società decadente erano un pallido riflesso, un debole eco di 
antichi costumi; e dando il nome di virtù, non già 
all'<hi rend="italic">azione</hi> che oppone nuovi principî a vecchi 
pregiudizî, ma ai principî stessi, si credettero i soli 
virtuosi, né dubitarono per fare il bene, come essi dicevano, 
spacciarsi quali inspirati da Dio; e così l'amor proprio trovò 
in essi ragioni come accordare impostura e virtù. Quindi 
diventarono setta, società secreta; ma le loro dottrine non 
erano conformi alle istituzioni sociali, né cercavano riformar 
queste, ma rendere gli uomini con le istituzioni stesse 
migliori, opera vana e stolta; epperò li vediamo ora onorati e 
vezzeggiati, ora aspreggiati dai governi, ed in ultimo distrutti 
da Dionisio, quando da Sicilia passò a devastare la 
Magna–Grecia. Intanto, quei principî, quelle massime dei 
Pitagorici erano praticate dai popoli montani. Fra i Sanniti, 
forte federazione di tre milioni d'uomini raccolti intorno ad 
eccelsi monti, fra i Lucani, fra i Sabini... sembrava strano ed 
inutile ragionare lungamente per dimostrare la giustizia di 
quelle massime: fra essi tali idee erano sentimento, e 
simiglianti costumi erano quelli dei nascenti Romani.</p>
<p>Dunque i fatti sono in perfetto accordo col nostro 
ragionamento; le istituzioni di ciascun popolo progrediscono 
esattamente secondo quelle leggi fatali che sono effetto 
dell'indole umana: e se nelle società havvi sovrabbondanza 
di sensazioni, peggiorano e decadono. Nei primi secoli di 
Roma, si riscontrano in Italia tre diverse gradazioni, tre 
diverse età della vita dei popoli: al settentrione i Galli, sono 
in uno stato di completa barbarie, i più forti fra di loro son 
duci in guerra ed arbitri degli altrui destini in pace; fra gli 
Appennini, giovani e fiorenti società, governate dagli eletti 
del popolo; sulle coste, popoli peggiorati e decadenti. I primi, 
secondo queste leggi, avrebbero dovuto raggiungere lo stato 
dei secondi; questi o passare ad una ignota ma migliore 
condizione o decadere; gli ultimi erano condannati a perire. 
E così avvenne, i loro destini si compirono, e si compirono 
nel tempo medesimo che, per le stesse leggi regolatrici 
dell'universo, cotesti popoli soggiacevano a nuova 
trasformazione.</p>
<p>Da isolati selvaggi per propria conservazione e per 
avidità erano giunti a costituirsi in forti federazioni ed 
opulente repubbliche; la civiltà, la prosperità, non era in 
Italia ugualmente sparsa, ne difettavano i Galli, ne 
sovrabbondavano i Magno–Greci. Guerrieri i Galli e gli 
abitanti dei monti, e le comunicazioni difficili, quindi 
impossibile che avessero atteso dal lavoro pacifico e lento 
del commercio quest'opera unificatrice. L'autonomia di quei 
Stati troppo recisamente costituita per sacrificarla all'unità, e 
sorgente di odî vicendevoli; niun nemico comune ed 
universalmente temuto che l'avesse indotti per propria 
conservazione a confederarsi, quindi essi erano dal fato 
condannati a sottostare ad una forza prepotente che ne avesse 
formata una sola Nazione. Intanto, ad ognuna di quelle 
Nazioni sarebbe stato difficile compiere tale impresa, e 
perché avevano in contro avversarî di pari forza, e perché 
eravi in Italia stabilito un diritto pubblico che garentiva la 
loro indipendenza. I Romani, in forza di questo diritto 
pubblico, perché nascenti, ne vennero esclusi e sprezzati; essi 
per propria conservazione dovettero vincer tutti; prima 
dovettero esser guerrieri per procacciarsi il bisognevole, poi 
lo furono per difendersi da tante aggressioni, finché vinti i 
più forti avversarî, i Sanniti, divennero quella forza 
prepotente che unificò l'Italia. Unificata l'Italia, essa trovossi 
in quello stato fiorente, in quella purezza di costumi 
in cui erano i Romani, i Sanniti, i Sabini e... che formavano 
la parte preponderante; il patriziato romano, i migliori d'Italia 
fu la sovrana concione che governò tutta la penisola. In tal 
guisa, Galli, Sanniti, Magno–Greci corsero verso la stessa 
meta che raggiunsero: ma, nel compiersi cotesta legge, le 
istituzioni, i costumi delle società fiorenti prevalsero, i Galli 
ancora barberi furono inciviliti per forza; i Magno–Greci e 
gli Etruschi perirono per vecchiezza nella lotta. Roma fu il 
centro ove concorsero le varî e istituzioni e i costumi di 
tanti popoli italiani, Roma fu il centro d'onde queste 
istituzioni si sparsero ugualmente su tutta l'Italia.</p>
<p>Gl'Italiani, retti dal saggio e guerriero patriziato 
romano, si trovarono in contatto della vecchia civiltà 
d'Oriente e della barbarie d'Occidente, conquistarono gli uni 
e gli altri e sparsero la civiltà de' primi egualmente sul loro 
vasto impero. Ma le tante ricchezze acquistate colla guerra 
cominciarono a far sorgere l'opulenza e la miseria; il governo 
passò nelle mani dei più ricchi; gli ordini sociali avevano 
compito il loro corso, i mali crescevano, quindi o dovevano 
con una rivoluzione rigenerarsi o peggiorare e dissolversi 
come era avvenuto ai Magno–Greci.</p>
<p>Le fibre non erano inflaccidite, le passioni ancora 
esistevano, quella società presentò sintomi di rigenerazione, i 
Gracchi, i Saturnini, i Drusi furono i riformatori dell'epoca, 
essi miravano a limitare i diritti di proprietà: ma i loro 
ragionamenti, i loro sforzi non furono compresi dal popolo 
italiano, questo seguiva i suggerimenti del proprio istinto e 
credeva cagione dei mali il potere usurpato dai Romani, tutti 
vollero esser Romani, lo furono. Ma i mali in luogo di 
diminuire crebbero, le loro forze, le loro fibre si logorarono 
nella lotta e quella società, con rapido corso, incominciò a 
decadere. Noi vediamo la stessa cagione, opulenza e miseria, 
produrre i medesimi effetti, i medesimi vizî, dai versi di 
Lucano espressi con impareggiabile maestà ed evidenza.</p>
<quote rend="block">
<lg><l>In poter vasto il campicel si estese,</l>
<l>Ed estraneo arator fe' lunghi i solchi</l>
<l>Dove brevi li fea l'irto Camillo,</l>
<l>E affondavan le marre i Curi antichi.</l></lg>
<lg><l>Alla ragione</l>
<l>Fu misura la forza, e parto iniquo</l>
<l>Della forza, le leggi e i plebisciti:</l></lg>
<lg><l>Allor fur compri i fasci, e mercatante</l>
<l>De' suoi favori il popolo divenne</l></lg>
<lg><l>Allor l'usura, lupa che fa d'oro</l>
<l>Ricolta ad ogni luna; allor la fede</l>
<l>Violata, e la guerra utile ai nudi.</l></lg></quote>

<p>Tutti i maestrati della repubblica si ridussero nelle 
mani dei pochi ricchi, e con essi il governo, il tesoro, la 
guerra, le provincie, i trofei, le glorie: le guerriere prede, fra 
capitani si dividevano, erano i soldati plebe misera e 
vendereccia, e se le possessioni de' padri o figli di qualche 
soldato confinavano con qualche potente, ne rimanevano 
spogliati. Così spalancossi fra i patrizî e la plebe – quelli 
diventati opulenta oligarchia, questa moltitudine di codardi e 
mendichi – la stessa voragine da cui furono inghiottiti i 
Magno–Greci, e ben presto in Roma, come era avvenuto fra 
quelli antichi popoli, l'oligarchia de' ricchi fu a sua volta 
oppressa dal militare dispotismo.</p>
<p>La storia d'Italia diventa ora la cronaca sanguinosa 
de' suoi tiranni, e Roma nella decadenza non cessò di 
essere grande: gli eroici e puri costumi che Tito Livio 
pennelleggia, e la corruzione ed i misfatti scolpiti da Tacito 
rappresentano degnamente il sorgere ed il tramonto di un 
gran popolo. Lo stato di Sibari, di Cuma, di Cotrone, di 
Siracusa... è riprodotto su vastissime dimensioni. Sino a 
Nerone la cronaca è italiana, poi perde questo carattere di 
nazionalità, diventa universale. Alle frontiere si creano 
gl'imperatori che si disputano il trono, il Senato, estraneo alle 
lotte, applaudisce al vincitore. Questo impero cadente e 
ricco, trovasi a contatto di Goti, Longobardi, Franchi, 
barberi affatto. Essi agognano d'impossessarsi di tante 
ricchezze, ma dubitano pel terrore che loro inspira il nome 
romano. Intanto, per effetto della corruzione, le feraci terre si 
spopolano e si cangiano in deserti, gli uomini, avviliti dalla 
miseria ed oppressi dalla tirannide, cercano rifugio fra le 
caverne e le selve. I superstiti a questo cataclismo politico 
non differiscono gran fatto dai superstiti alle grandi crisi 
della Natura, essi fuggono spaventati la violenza dei potenti, 
come questi lo scroscio della folgore ed il muggito della 
tempesta. Finalmente, i barberi scacciano la paura, e si 
rimescolano con le reliquie dell'Impero; i destini si 
compiono, i Romani periscono per vecchiezza, e la civiltà 
che arrestavasi al Reno ed al Danubio spandesi sino all'Oder.</p>
<p>Siamo ora alla barbarie ricorsa, che vedremo 
progredire sotto l'impero di quelle medesime leggi di cui 
discorremmo. All'imbelle patriziato romano si surrogò la 
robusta e guerriera aristocrazia de' barberi, 
quest'aristocrazia componeva la concione sovrana da cui 
veniva eletto il re loro duce in guerra. I patrizî romani con 
l'usura e la frode vicendevolmente si distruggevano; i nobili 
barberi, lo facevano con la forza, ed i piccioli proprietarî 
erano da questi baroni talmente oppressi che rinunziando ad 
un'effimera libertà si dichiaravano volontariamente vassalli 
del potente vicino onde esserne protetti, nella guisa stessa 
che nella primitiva barbarie quelli che manco potevano si 
donavano schiavi ai più forti. La società nuova che erasi 
sostituita all'antica, con nomi e costumi diversi conservò la 
medesima tendenza ad un'oligarchia di proprietarî che 
andavasi sempre restringendo ed allargava quella fatale 
voragine che separavala dalla plebe. Intanto, in questa 
barbarie ricorsa era rimasto superstite il Comune romano; 
esso fu punto di rannodamento alla maggior parte degli 
oppressi; questi Comuni sottostiedero all'assoluto imperio 
dei baroni, ma essi furono tanti centri di vita: il misero 
popolo dopo sei secoli cominciò a sentire i proprî mali, 
venne scosso dalla lotta impegnata fra l'aristocrazia e la 
teocrazia, la rivoluzione cominciò. E questa rivoluzione, che 
logorò le forze de' Romani e fece inabissare tutto l'Impero 
in quella voragine spalancata fra ricchi e poveri, trionfò 
durante la barbarie ricorsa, imperocché le sue mire furono 
più recise; allora gl'Italiani volevano conservare l'Impero, 
chiedevano solo di esser Romani, vano rimedio ai loro mali; 
ora che in diritto ed in fatto altro non esisteva che l'arbitrio 
dei baroni, il suggerimento dell'istinto fu di distrugger questi, 
non eravi nulla da conservare; i ricchi baroni vennero 
assaliti, le loro terre conquise, diroccate le loro castella, ed 
essi furono costretti a chiedere rifugio ai trionfanti Comuni: 
l'Italia risorgeva.</p>
<p>I Comuni italiani, per loro interne istituzioni, sono al 
medesimo punto in cui erano giunti i Sanniti, i 
Magno–Greci, e quindi l'intera Italia sotto i Romani, il 
governo de' migliori, gli eletti del popolo. Quelli pel 
crescere delle ricchezze peggiorarono e perirono, questi 
corsero con più rapidità le vicende medesime. Nelle antiche 
città italiane formate dalla riunione di rozzi selvaggi, ed in 
cui l'agricoltura era in onore, i migliori erano considerati i 
più laboriosi, i meno ignoranti; per contro nelle città italiane 
surte dalla barbarie ricorsa, dal lezzo della romana 
depravazione, co' sforzi dell'industria e del commercio, i 
simulatori ed i scaltri erano quelli nelle cui mani veniva 
affidata la suprema potestà; nelle primitive popolazioni, 
agricole tutte, l'utile privato accordavasi con l'utile pubblico, 
in queste in cui tutto era industria e commercio quello era in 
opposizione con questo, e vinto il nemico che li aveva 
costretti ad unirsi e concorrere al medesimo scopo, l'amor di 
patria cessò di fatto, e fuvvi solitudine di pensieri e 
d'interessi. Le ricchezze degli antichi popoli italiani, che 
abitavano i monti, non poterono crescere che lentamente e 
per mezzo delle conquiste; i Comuni risorti invece, non 
avendo rivali nel resto d'Europa, allora barbera, le ricchezze, 
come presso i Magno–Greci, crebbero rapidamente; al XIII 
secolo le grandi fortune erano ammassate, la plebe compra, 
le città si dividono in opulenti e mendichi; al XV secolo è 
riprodotto il medesimo fatto osservato presso i Magno–Greci 
ed i Romani, alla cima della società un'opulenta e però molle 
e codarda oligarchia che sempre restringevasi, alla base 
plebe vilissima; dall'oligarchia si viene al dispotismo militare 
dei tirannelli, i sintomi delle rivoluzioni si manifestano, i 
tomulti si succedono, ma tutti mancano di un concetto 
dirigente. In quelle società parteggiate dall'oro, l'istinto altro 
non suggeriva che surrogare una tirannide ad un'altra, le 
forze si logorarono, e la voragine spalancata fra ricchi e 
poveri inghiottì libertà indipendenza arti industria 
commercio, tutto insomma.</p>
<p>Mentre l'Italia, per le mal distribuite ricchezze, perdeva 
ogni nerbo ed imputridiva nei vizî, la sua opulenza, la sua 
civiltà, soverchiamente superiore a quella delle Nazioni che 
l'accerchiavano, dando effetto a quella fatale legge per cui la 
prosperità tende continuamente a spandersi su tutti i popoli, 
produsse l'irruzione in Italia di quelle Nazioni. L'Italia de' 
Romani era stata mirata dai barberi come lo schiavo 
il padrone; ora i semi–barbari d'oltremonti la guatarono come 
il discepolo il maestro, come il mendico guarda l'opulento; la 
preda era facile e ricca; all'ammirazione prevalse il desiderio 
di rapina, i nostri tardi discepoli gettandosi sul nostro corpo 
infralito da vecchiezza lo sbranarono. L'Italia venne 
disseccata dalla vitalità che assorbivano i conquistatori, noi 
ricevemmo da essi una dose di barberismo, vanità ed ozio. In 
tale epoca la degradazione compresse in noi ogni elatere 
dell'animo, lo splendido medioevo moriva, e per indolenza si 
amò da noi la stessa tirannide, si abborrì la libertà per amor 
dell'inerzia: <quote rend="italic">ubbedienza a chi comanda</quote>, disse con gran 
verità il Sismondi, fu la formola che raccolse in sé ogni 
precetto politico, fondata sull'avversione della lotta e nel 
costante desiderio del riposo.</p>
<p>Dall'Italia gittiamo un rapido sguardo al resto d'Europa 
che sorge anch'essa dalla barbarie ricorsa. Dapertutto 
vediamo la concione dei baroni sovrana, il popolo servo, il re 
magistrato. Il risorgimento dei Comuni riformò in Italia 
questa società, ma presso gli oltremontani l'elemento barbero 
prevaleva al romano, le città mancavano di quella vita che si 
svolse in Italia, e tale rivoluzione avrebbe dovuto compiersi 
su vastissimi imperi, e però le cose procedettero 
diversamente. Nelle città, il re eletto dai forti, poco differisce 
da essi, né può per l'immediato contatto esercitare un grande 
ascendente e quando il popolo sente il bisogno di distruggere 
l'oligarchia, la prima idea pratica che gli suggerisce l'istinto è 
quella di surrogare ad essi gli eletti del popolo, quindi la 
democrazia trionfa; per contro in un vasto impero in cui il re, 
solo in una capitale, si estolle agli occhi del volgo al disopra 
dei feudatarî, i popoli per francarsi dalla prepotenza di 
questi divennero collegati del re, e poi si trasformarono da 
vassalli in sudditi della corona, e la regia potestà trionfò, e 
con essa venne stabilito il diritto divino; e questo diritto 
prova che l'opinione universale, che la rivoluzione tendeva, 
come era naturale, al governo de' migliori, imperò i re per 
non concedere al popolo quel diritto di elezione che avevano 
i baroni, si fecero dichiarare i migliori da Dio, onde così la 
loro potestà più non dipendesse dalla volontà dei governati.</p>
<p>Possiamo finalmente conchiudere che quelle leggi 
fatali che reggono i destini delle Nazioni, si verificano ne' 
fatti con l'esattezza medesima che risultano dalla logica, e 
l'esperienza e la ragione si trovano in perfetto accordo. 
Ragionando della natura umana e del suo modo di agire sul 
mondo esteriore, dimostrammo, nel paragrafo 
precedente, come essa con un'incessante trasformazione 
accresce sempre le ricchezze sociali; le quali poi per leggi 
della stessa Natura, tendono a spandersi egualmente su tutto 
il globo, e mentre la prima di queste leggi per se medesima 
evidente, l'altra la troviamo esattamente confermata dalla 
storia. La civiltà tende all'equilibrio fra due nazioni vicine, 
come il fluido elettrico fra due nubi; quella degli Etruschi e 
Magno–Greci era molto superiore a quella dei popoli 
montani d'Italia, quindi noi vediamo quelli conquistati da 
questi, e l'opulenza e l'industria spandersi egualmente su tutta 
la penisola; nella guisa stessa le conquiste de' Romani in 
Oriente stabilirono l'equilibrio fra le due civiltà, l'una scarsa, 
l'altra sovrabbondante; ed i Romani conquistando i barberi 
d'occidente, la sparsero uniformemente sul vasto impero da 
essi fondato; finalmente l'irruzione dei barberi del 
settentrione fu conseguenza di questa mancanza d'equilibrio 
fra la civiltà corruttrice de' Romani ed i selvaggi costumi 
dei loro vicini, e con questa irruzione i limiti dell'Europa 
civile non furono il Reno ed il Danubio, ma l'Oder, d'onde 
poi col mezzo stesso delle guerre e del commercio penetrò in 
Russia; e mentre con moto incessante tali destini si 
compivano in un periodo di forse quaranta secoli vedemmo 
in Italia tre società progredire e poi, pei loro vizî, 
dissolversi i Magno–Greci, i Romani, i Comuni italiani. 
Dunque il progresso continuo è un sogno, i fatti sono troppo 
eloquenti per se medesimi, né possono distruggersi da 
studiati sofismi.</p>
<p>Nell'Europa moderna la costituzione politica dei varî 
Stati, ha raggiunto quel punto medesimo in cui si trovavano 
que' popoli decaduti, <hi rend="italic">il governo de' migliori</hi>; 
cotesto principio, sotto diverse forme e con diversi nomi, 
regge tutte le Nazioni: i principi, o lo son dichiarati da Dio, o 
eletti, e tali li dichiara il popolo.</p>
<p>Questo limite fatale, nessun popolo, antico come 
moderno, è stato capace di oltrepassarlo, quantunque 
moltissimi tentativi si fussero fatti per conseguire un tale 
scopo e migliorare istituzioni donde nascevano grandissimi 
mali. Le eloquenti orazioni de' romani tribuni contro il 
potere dei consoli, i tanti rivolgimenti delle repubbliche 
italiane del medioevo, e particolarmente di quella di Firenze, 
i tanti ritrovati dei moderni ad altro non mirano che a 
garentirsi contro quella potestà dal popolo stesso conceduta; 
ma è forza confessare che lo scopo non si è raggiunto. 
Appena affidasi il maestrato supremo ad un uomo o a varî 
uomini, le forze di tutta la nazione si volgono a 
profitto di questi pochi e de' loro seguaci, e la schiavitù 
delle moltitudini, in varie gradazioni, è permanente.</p>
<p>È questo forse il limite fatale dalla Natura stabilito? 
Declinano i moderni come i Magno–Greci, i Romani, i 
Comuni italiani? Abbiamo dimostrato che la possibilità di 
andare oltre è attributo della natura umana: come essa ha 
successivamente corretto le diverse costituzioni ed è giunta 
allo stato presente, non havvi nessuna ragione per credere 
che sotto il pungente stimolo del dolore non possa stabilire 
ordinamenti migliori. Ma se è possibile migliorare, è 
possibile eziandio che i moderni si dissolvano, come gli 
antichi, prima di raggiungere il loro scopo. Ci faremo a 
svolgere tale argomento interrogando le tendenze della 
moderna società, ma prima di tutto fa d'uopo porre in vista, e 
richiamare l'attenzione del lettore su di una grande verità, 
che risulta da quanto testé abbiam detto.</p>
<p>Quale fu la cagione per cui, presso i Magno–Greci, 
all'antica purezza di costumi successero i vizî che li 
corruppero? Quale fu la cagione per cui tutte le cariche della 
repubblica, un tempo concesse dal popolo ai più degni, 
caddero nelle mani di pochi ricchi, i quali ad altro non 
pensarono che ad avvilire e tiranneggiare il popolo, e godersi 
la potestà usurpata e le esorbitanti ricchezze? Quale fu la 
cagione per cui presso i Romani avvenne precisamente lo 
stesso? E quale fu la cagione che rinnovò il fatto nei Comuni 
italiani? La cagione fu sempre la medesima: la cattiva 
distribuzione delle immense ricchezze che divisero la 
Nazione in opulenti e mendichi, di quinci tutti i mali 
accennati, e quella voragine spalancata in cui questi Imperi 
sprofondarono. Quale fu la cagione per cui presso i 
Magno–Greci, i Romani, i Comuni, le ricchezze 
nell'accrescersi si sono sempre più ammassate fra un ristretto 
numero di cittadini, e la miseria della plebe è cresciuta in 
ragion diretta dell'aumento del prodotto sociale? La cagione 
è evidente, <hi rend="italic">il diritto di proprietà</hi>, il diritto <hi rend="italic">che dà 
facoltà a pochi di arricchirsi a discapito di molti</hi>; un tale 
diritto è l'asse intorno a cui queste Nazioni, queste società 
hanno compito il loro cielo. Sofisti!... apologisti della 
proprietà, osereste negare quaranta secoli d'istoria? Sareste 
voi capaci di dimostrare che non fu la miseria della 
plebe e l'opulenza di pochi la sorgente di tutti i vizî che le 
distrussero; che la tendenza del prodotto sociale di 
accumolarsi in poche mani, e quindi cagionare la miseria 
delle moltitudini, non sia una conseguenza inevitabile del 
diritto di proprietà?</p>
<p>Le rapide e numerose comunicazioni, che si aprono 
ogni giorno e traversano in ogni senso l'Europa, hanno fatto 
abilità ai prodotti dell'industria di spandersi, quasi 
uniformemente dapertutto; hanno reso le idee, le scoverte di 
comune ragione; hanno talmente intrecciato gl'interessi de' 
varî popoli che la guerra fra due Stati europei vien 
considerata dalla numerosa turba di commercianti ed 
industriali quasi come guerra civile.</p>
<p>Intanto, le due diverse civiltà di Asia e d'Europa 
debbono in un avvenire non lontano compenetrarsi, 
unificarsi, questa è una legge che abbiamo dimostrato 
inevitabile e l'abbiamo vista confermata dalla storia. Ma 
come avverrà questo fatto? sarà l'Europa che si rovescerà 
sull'Asia o questa su quella? né l'uno né l'altro: l'Europa non 
abbandona, né le converrebbe farlo, il suo commercio e la 
sua industria per correre alla conquista dell'Asia, né questa 
ha tali moventi che la facciano sortire dalla sua indolenza per 
rovesciarsi sull'Europa; e se il facesse, il periglio comune 
unificherebbe i dotti e numerosi eserciti europei, al cui urto 
gli Asiatici verrebbero dispersi.</p>
<p>Se rivolgiamo lo sguardo all'America, la vediamo 
messa fra i due continenti, fra le due civiltà, e parrebbe 
predestinata a dar compimento a questa legge fatale, nella 
guisa stessa che l'Italia il fece fra l'Oriente e l'Occidente. Ma 
gli Americani son dediti al commercio, all'industria, e non 
già alla guerra, i loro prodotti trovano sempre mercati 
abbastanza vasti, e l'estensione e feracità del suolo di cui 
dispone, fan sì che essa non ha bisogno di cercare ventura 
per accrescere la sua prosperità.</p>
<p>La Russia, per la sua apparenza guerriera e per le 
velleità dei suoi autocrati, c'indurrebbe a credere che un 
giorno fosse destinata a compiere con la spada i decreti del 
fato; ma non vi è popolo meno del russo adattato alla guerra, 
esso non è abbastanza civile per sentire i stimoli della gloria 
militare; né tanto barbaro d'abbandonare le proprie contrade 
e correre alla conquista di nuove regioni; la volontà 
dell'autocrate basterà per esaltarlo in difesa del proprio 
paese, ma non già per trasformare in conquistatori un popolo 
di servi. La Russia contribuisce a compiere queste leggi fatali 
non già con la guerra, ma col lento lavoro del 
commercio. La civiltà europea già accavalca gli Ural e 
penetra in Asia.</p>
<p>Finalmente, se ci faremo a considerare attentamente le 
condizioni dell'Inghilterra, ben lungi dal vedere in essa la 
Roma o la Cartagine moderna, noi crediamo che essa 
rappresenti ciò che era Venezia nel medioevo. L'Inghilterra 
vive d'industria, i suoi prodotti sono immensi, e sempre 
crescenti, quindi essa ha bisogno di mercati vastissimi; essa 
deve, se le circostanze lo richiedano, aprire col cannone lo 
sbocco ai suoi prodotti, quindi a noi pare che l'Inghilterra sia 
destinata a capitanare l'esercito di trafficanti che unificherà la 
civiltà europea e l'asiatica, se impreveduti avvenimenti non 
cangiano la condizione dei popoli.</p>
<p>Dunque, esclameranno i parteggianti del continuo 
progresso, noi avanziamo verso l'unità mondiale, che verrà 
quasi pacificamente attuata; noi ci avviciniamo ad un libero e 
facile commercio fra tutti i popoli della terra: i varî prodotti 
di tante nazioni, la loro industria, le attitudini speciali di 
ciascun popolo, di ciascun individuo, saranno volti a 
benefizio di tutta l'umanità, questo è quello che desideriamo. 
Ma se la storia e la logica ci conducono a queste 
incoraggianti conclusioni, cerchiamo le sorti più vicine a cui 
accenna la vita politica ed economica dei popoli moderni.</p>
<p>Sino allo scorcio del XV secolo l'Italia fu l'astro 
intorno a cui tutti i popoli europei hanno compito il loro giro, 
il centro verso di cui tutti hanno gravitato. La sua luce 
offuscata, questa signora delle genti spenta, questo centro 
venuto meno, l'Europa abbandonata a se stessa, per quasi tre 
secoli ha seguito un corso incerto e balenante; la Francia, 
finalmente si è surrogata all'Italia per regolare il corso dei 
destini europei, ma il suo ascendente non è evidente, 
incontrastabile, come fu quello dell'Italia, spesso è 
contrappesato, quasi sempre resta in ombra, e si discerne a 
pena, qualche volta sparisce affatto. Nondimeno in Francia 
possiamo fare studio sulle tendenze delle moderne Nazioni.</p>
<p>Sappiamo dalla storia, come in essa i Comuni non 
poterono mai completamente francarsi, la regia potestà 
distrusse e si surrogò al feudalismo. Ma il popolo non 
essendo libero come in Italia, l'industria ed il commercio 
lentamente progredirono; il <hi rend="italic">protezionismo</hi>, 
conseguenza della monarchia, tutto interdisse. Finalmente 
sotto Sully ed Enrico IV fiorì l'agricoltura, sotto Colbert e 
Luigi XIV l'industria, a cui Turgot con l'abolizione delle 
<hi rend="italic">corvate</hi> e de' <hi rend="italic">mestieri</hi> diede grandissimo 
impulso. Oggi i Francesi, e quasi tutti gli oltremontani, han 
raggiunto quel grado di prosperità a cui erano giunti 
gli Italiani allo scorcio del XIV secolo, e se presso gl'Italiani, 
in quell'epoca, ogni cosa accennava decadenza, quali sono le 
tendenze de' moderni? <quote>“Come!. <seg type="inciso">– esclama Mercier de la 
Rivière, –</seg> ed è un parteggiano del despotismo, l'agiatezza è 
sconosciuta a color che la producono? Ah!!. diffidate di 
questo contrasto”</quote>. Ma spingiamoci innanzi alla ricerca 
dell'ignoto avvenire.</p>
<p> È innegabile che la presente società può considerarsi 
divisa in due classi: da una parte capitalisti e proprietarî, 
dall'altra operai e fittaiuoli. Queste due classi sono in una 
evidente e continua opposizione, quella prospera al deperire 
di questa. <quote>“Invano, <seg type="inciso">– dice Filangieri, –</seg> i moralisti han cercato 
di stabilire un trattato di pace fra queste due condizioni: 
quelli cercheranno sempre di comprar l'opera di questi al 
minor prezzo possibile; e questi cercheranno sempre di 
vendergliela al maggior prezzo che possono. In questo 
negoziato quale delle due parti soccumberà? Questo è 
evidente: la più numerosa”</quote>. Questo vero non può negarsi che 
per ignoranza o per difetto di buona fede: il capitalista mira 
sempre ad accrescere il prodotto netto, quindi al ribasso della 
mercede, alla ruina dell'operaio, il proprietario a trarre 
quanto più sia possibile dal fittaiuolo onde alimentare i suoi 
ozî, poco curandosi de' bisogni di quello.</p>
<p>La proprietà fondiaria venne già scrollata dalle riforme 
del XVIII secolo, che scemarono di molto il suo ascendente 
sui destini della società, oggi è il capitale l'arbitro 
dell'umanità, per esso corrono prosperi i tempi. L'umano 
ingegno datosi all'industria, non tardarono ad inventarsi 
macchine, strumenti, trovati che ne facilitano il progresso. 
Ma in questo progresso la vittima è stata l'operaio; le 
macchine e la divisione del lavoro hanno accresciuto il 
prodotto netto, e nel tempo medesimo ribassato grandemente 
il salario; e quelle e questa riducendo l'opera dell'uomo ad un 
atto puramente materiale e costante, non è rimasta al misero 
operaio nessuna attitudine di cui possa avvalersi. Un tal fatto 
gli economisti nol negano; <hi rend="italic">ma come rimediarci</hi>? 
eglino dicono. <hi rend="italic">Sostituiremo i viaggi sul dorso d'uomini 
alle strade ferrate, la vanga all'aratro, il copista alla stampa? 
Non si arriva</hi>, soggiungono, <hi rend="italic">senza perdite sulla 
breccia? Né possiamo tener conto di coloro che il carro del 
progresso schiaccia nel suo cammino</hi>. E l'economista, 
atteggiandosi qual benefattore dell'umanità, con una gravità 
sotto cui nasconde la sua ipocrisia, vi dice: <hi rend="italic">noi miriamo 
al bene pubblico non già al privato</hi>. Meno quest'ultimo 
asserto, le loro risposte sono giuste: sarebbe stoltezza 
pretendere di arrestare i voli dell'umano ingegno, a noi basta 
registrare un vero, un fatto, un risultato ch'eglino 
medesimi non possono negare, ed è che: <hi rend="italic">la miseria 
dell'operaio cresce al crescere della ricchezza sociale, del 
prodotto netto dell'industria</hi>.</p>
<p>Inoltre, maggiore è il capitale, ed in parità di lavoro, 
maggiore è il prodotto, questo è un assioma in economia; 
però un vistoso capitale producendo sempre più a buon 
mercato che un picciolo capitale, ne risulta che questi dovrà 
indubitamente soccumbere nella concorrenza; d'onde risulta 
un altro fatto, che gli economisti non possono disconoscere, 
ma non vogliono confessare, cioè: <hi rend="italic">nella continua lotta 
che fanno i varî prodotti, e i varî capitali, la ricchezza 
sociale si accresce, ed il numero di coloro che la posseggono 
diminuisce</hi>. L'Inghilterra produce per quanto basta a 
duecentocinquanta milioni d'uomini; ma solamente nove 
milioni sono i possessori di queste immense ricchezze. 
Perché avviene ciò? per legge di Natura: ricerca continua di 
prosperità; bisogni crescenti al crescer de' prodotti, facoltà 
inferiori ai bisogni, ecco l'umana natura, d'onde l'operosità, il 
progresso dell'industria indefinito, la felicità 
asintoto<note place="foot"><p><add resp="ed">Il testo dice letteralmente: assimboto</add>.</p></note> degli umani 
sforzi impossibile; ed in questo continuo ed istintivo moto 
l'uomo cercando di volgere in suo profitto quanto capita sotto 
i suoi sensi, in una società in cui i guadagni privati non sono 
cospiranti, non procedono per linee parallele, ma contrarî ed 
in concorrenza, e cercando vicendevolmente distruggersi, 
bisogna inevitabilmente, fatalmente tendere ad un'oligarchia 
di ricchi e raggiungerla.</p>
<p> Dunque i principî su cui sono stabilite le leggi 
economiche, le leggi immutabili di Natura, i fatti infine, ci 
dimostrano ad evidenza che le moderne società si avvicinano 
rapidamente a quelle condizioni medesime a cui giunsero i 
Magno–Greci, i Romani, i Comuni, cioè esse tendono a 
ridursi in un'opulentissima oligarchia, ed una moltitudine di 
mendichi.</p>
<p>Fin qui per ciascuna Nazione in particolare. Ora ci 
faremo ad esaminare i destini dell'intera Europa. La giustizia, 
l'utile del libero cambio, astrattamente, è incontrastabile; 
esso è una conseguenza delle leggi naturali da cui vien 
regolato il mondo. Ma queste leggi naturali vengono esse 
osservate nel resto degli ordini sociali, nella distribuzione 
delle ricchezze? È questo il punto della quistione, dagli 
economisti studiosamente evitato. La varietà de' prodotti 
delle diverse regioni, la diversità delle attitudini di ciascuna 
Nazione e di ciascun uomo, sono fatti da' quali risulta 
l'utile, la necessità del libero cambio. Che ogni popolo 
fruisca de' prodotti degli altri popoli e faccia loro fruire dei 
suoi; che ognuno possa giovarsi delle diverse attitudini di 
tutti, e tutti di quella di ognuno, è il problema umanitario, il 
problema che il libero commercio, e la facilità e rapidità 
delle comunicazioni risolvono. Il libero cambio produrrà 
l'altro grandissimo vantaggio che una Nazione, 
destinata dalla Natura ad essere agricola, non abbandonerà 
certamente l'agricoltura per l'industria, e viceversa, ed ogni 
popolo troverà il suo vantaggio rimanendo in quelle 
condizioni che Natura gli ha fatto. Ma per ottenere cotesti 
risultamenti richiederebbesi che i prodotti sociali, le 
ricchezze insomma, scorressero e si diffondessero 
egualmente in tutte le classi della società, e non già, come 
avviene, che si andassero restringendo in pochissime mani; 
questo fatto, che abbiamo dimostrato, fa crollare l'edifizio 
incantato de' liberi cambisti: è questo lo scoglio ch'eglino 
vorrebbero nascondere, curandosi poco, ottenuto l'intento, 
che la società vi rompesse.</p>
<p>Discendiamo ai fatti: un paese abbonda di cereali, ed 
ivi la plebe vive a buon mercato. Si pone in atto il libero 
cambio, ed immediatamente gl'incettatori faranno acquisto di 
tutto il grano e l'invieranno in quei mercati ove maggiore è il 
prezzo. Quale sarà la conseguenza? Il caro del pane. Ma vi 
rispondono i liberi cambisti, se il prezzo del pane sarà 
maggiore, vi sarà in compenso una grandissima diminuzione 
nel prezzo de' panni, delle stoffe, de' tappeti; ed inoltre, 
non contate l'oro che entra nella scarsella degli incettatori? 
Tutto questo è vero, ma il popolo minuto, misero come è, 
non ha bisogno per covrirsi de' panni forastieri, né gode 
della diminuzione di prezzo di questi generi; l'oro che entra 
nella scarsella degl'incettatori non arreca nessun vantaggio 
alle moltitudini, ma è volto ad affamarle l'anno seguente. Né 
qui finiscono i mali. La proprietà fondiaria è un monopolio 
permanente, ed in una Nazione, destinata dalla Natura ad 
essere esclusivamente agricola, non tutti possono dedicarsi 
all'agricoltura, i posti sono occupati, quindi per necessità 
alcuni capitali e moltissime persone si dedicano all'industria, 
che per l'indole nazionale, per le condizioni del paese mai 
potrà ingrandirsi e perfezionarsi in modo tale da sostenere la 
concorrenza di quelle fabbriche immense, di que' prodotti 
de' popoli esclusivamente industri, e però il libero 
commercio le distrugge immediatamente e priva di lavoro 
quelli operai che già ha tormentato col caro del pane. I 
capitali poi sortono immediatamente dallo Stato e passano 
allo straniero. Senza poter rispondere alle prime obbiezioni, i 
liberi cambisti credono di rispondere vittoriosamente a 
quest'ultima, e dicono: Allorché il denaro passerà da <hi rend="sc">A</hi> in <hi rend="sc">B</hi> è 
segno che <hi rend="sc">A</hi> ne abbonda; appena ne mancherà, il danaro vi 
tornerà, per la ragione medesima che da <hi rend="sc">A</hi> è passato a <hi rend="sc">B</hi>. Sì, 
vi tornerà, risponde Proudhon, ma vi ritornerà nelle 
mani dei capitalisti stranieri, i quali acquisteranno terre, 
stabiliranno fabbriche, ed <hi rend="sc">A</hi> diverrà una Nazione che vive dei 
salarî che percepisce dagli stranieri. L'ascendente 
dell'Inghilterra in Portogallo è dovuta al libero commercio; il 
vasto impero delle Indie, per questa ragione è divenuto 
proprietà di pochi mercanti. In una parola, se le condizioni e 
le relazioni sociali non mutano, il libero commercio facilita 
la concorrenza, e questa il monopolio di sua natura 
oligarchico; quindi facilita la tendenza delle ricchezze sociali 
a ridursi in poche mani, ed il crescere incessante del numero 
de' mendichi e delle loro miserie.</p>
<p>Coteste verità, che studiosamente si disconoscono, 
fanno esclamare a Proudhon: <quote>“Il libero commercio, ovvero il 
libero monopolio è la Santa Alleanza de' grandi feudatarî 
del capitale e dell'industria, è la mostruosa potenza che deve 
compiere su ciascun punto del globo l'opera cominciata dalla 
divisione del lavoro, dalle macchine, dalla concorrenza, dal 
monopolio, dalla polizia: schiacciare le industrie minori e 
sottomettere definitivamente il proletariato. È la 
centralizzazione su tutta la faccia della terra, è il reggimento 
della spoliazione e della miseria, è la proprietà in tutta la sua 
forza e gloria. È per conseguire l'adempimento di questo 
sistema, che tanti milioni di lavoratori sono affamati, tante 
innocenti creature gettate dalla mammella nel niente, tante 
fanciulle e donne prostituite, tante riputazioni macchiate. E 
sapessero almeno gli economisti un'uscita da questo 
laberinto, una fine di queste torture. Ma no, <hi rend="italic">sempre, 
mai</hi>, come l'orologio dei dannati è il ritornello 
dell'apocalisse economica. Oh, se i dannati potessero ardere 
l'inferno!!...”</quote></p>
<p>Né qui si arrestano i mali, né qui cessa il potere che 
hanno le leggi economiche sui destini sociali, esse 
informano, danno norma, indirizzano verso la stessa meta a 
cui esse tendono, qualunque politica istituzione, eziandio 
quelle che sembrano volte a migliorare le condizioni delle 
moltitudini.</p>
<p>Il governo vive delle gravezze pagate da' 
cittadini, e queste, meno pochissime su taluni oggetti di 
lusso, tutte gravitano sui poverelli, sul minuto popolo, che 
pagane la più gran parte, che più delle altre classi sociali ne 
risente il peso; mentre i ricchi, e coloro che assorbono i 
maggiori stipendî, sono in proporzione i meno gravati. 
Questi governi dovrebbero almeno proteggere i miseri. Mai 
no: è il ricco che ne ottiene protezione, è il povero che 
popola le prigioni, che vive sotto la sferza e la prepotenza 
de' birri.</p>
<p>Nel governo assoluto il povero può alcune volte 
ottenere da un monarca un provvedimento arbitrario ma 
repressivo contro il ricco; nel governo rappresentativo, 
coverto con la maschera della legalità, ciò è impossibile: 
elettori quelli che posseggono, eleggibili quelli che 
posseggono, i nullatenenti son fuori la legge, sono in una 
condizione peggiore de' schiavi; il governo è nelle mani 
de' capitalisti o de' proprietarî, l'industria progredisce, 
la miseria cresce, e la società corre verso l'oligarchia dell'oro.</p>
<p>Passiamo al suffragio universale, amara derisione pel 
popolo minuto. L'operaio, il contadino che non votano pel 
capitalista, pel proprietario, vengono da questi minacciati 
della fame. I capitalisti fanno monopolio del voto come d'una 
derrata; il povero nel governo rappresentativo è abbandonato 
affatto in balia del ricco, i suoi mali giungono al colmo. Il 
capitale dispoticamente governa, di quinci la codarda 
politica, co' deboli superbi e co' forti umili; la 
noncuranza per l'avvenire, guadagni pronti e grossi è la 
massima de' presenti uomini di Stato; nelle loro mani il 
telegrafo elettrico ed il vapore, grandi trovati dell'umano 
ingegno, son volti a perpetuare l'usurpazione e la miseria. Il 
Sismondi scriveva alla Giovane Italia: <quote>“Affiderete voi la 
causa del proletariato agli uomini che ne dividono le 
privazioni? essi non hanno forza; l'affiderete quindi a' 
ricchi? essi saranno i primi a tradire il povero”</quote>. Ecco il 
problema fatale che tutte reassume le future sorti 
dell'umanità. Né questo è tutto: le ricchezze de' pochi e la 
crescente miseria delle moltitudini producono l'ignoranza e 
fanno abilità agli usurpatori di salariare parte del popolo per 
opprimere i rimanenti. Quindi le numerose soldatesche ed il 
militare dispotismo<note place="foot"><p><add resp="ed">Prima aveva scritto:</add> quindi le numerose soldatesche, 
quindi i colpi di stato, come quelli che in quest'anno abbiamo 
visto nel Cantone Ticino.</p></note>. La quistione politica è nulla 
in faccia all'importanza della quistione economica. 
Finché vi sono uomini che per miseria si vendono, il governo 
sarà in balìa di coloro che più posseggono, la libertà è un 
vano nome. Invenzioni, scoverte, ordini nuovi, liberi 
reggimenti, altro non fanno che sospingere la società in 
quell'abisso verso cui le leggi economiche inesorabilmente la 
traggono. In quali Stati è maggiore la miseria e più sensibile 
l'oligarchia dei ricchi? In quelli ove le moderne libertà e 
l'industria maggiormente fioriscono, più che altrove in 
Inghilterra, poi nel Belgio, poi in Francia... Gli Europei, dalla 
burrasca economica che li travaglia, sono cacciati a torme 
verso il nuovo mondo; e dall'Inghilterra emigrano il maggior 
numero, perché, secondo i moderni, la più civile. Son fatti 
questi e non congetture che vengono in appoggio alla 
ragione, quindi il vantato progresso altro non è che 
decadenza. Ma ove giungeremo? sarà un giorno l'affamata 
umanità governata da una gretta oligarchia di banchieri? È 
questa la domanda a cui risponderemo col ragionamento che 
segue.</p>
<p>Svolgiamo la storia: essa ci indicherà quali furono le 
sorti di que' popoli le cui ricchezze s'accumularono nelle 
mani di pochi patrizî. I Magno–Greci son lontani da noi, e 
comeché la loro storia ci venga tramandata attraverso la 
nebbia de' secoli, pure vedemmo che appena pochi 
divennero i possessori delle ricchezze sociali cominciò, in 
quelle repubbliche, il parteggiarsi del popolo, i tumulti, 
d'onde risultò il militare dispotismo, quindi gli Aristodemi, 
gli Anassili, i Dionisî, i Faleridi... Presso i Romani gli 
avvenimenti si disegnano con recisi contorni: appena la 
società vien divisa in pochi ricchi e numerosa ed ignorante 
plebe, cominciano, dai mali di questa suscitati, i tomulti: 
Tiberio e Caio Gracco, Saturnino Apulieno, Livio Druso, lo 
stesso Catilina, sono generosi che tentano francare il popolo 
da schiavitù, alleviare le sue miserie; la guerra sociale, la 
servile, la spartacida, la mariana, la sertoriana, la 
catilinaria<note place="foot"><p><add resp="ed">Il testo dice letteralmente: catalaniria</add>.</p></note>, furono i 
conati di un popolo infelice contro l'usurpazione de' ricchi; 
ma la cagione de' mali non cadeva sotto i sensi, non 
poteva perciò suggerirsi dall'istinto il rimedio, quindi il 
concetto che avesse unificata e diretta l'universal volontà 
mancò; il popolo fu sempre vinto, ma non perciò gli opulenti 
patrizî gioirono delle loro usurpazioni; ad essi successe il 
dispotismo militare. quindi Mario, Silla, Cesare, poi 
l'impero, i pretoriani, che spogliarono ed oppressero ricchi e 
poveri. E gli stessi avvenimenti li vediamo esattamente 
riprodotti nelle repubbliche del medioevo: l'oligarchia de' 
ricchi cade sotto il dispotismo dei venturieri. E presso i 
moderni quali sono i fatti che osserviamo? chiunque senza 
spirito di parte si farà ad esaminarli potrà riconoscere ch'essi 
sono del medesimo carattere di quelli avvenuti presso i 
Magno–Greci, i Romani, il medio–evo: i tumulti, le 
congiure, le guerre civili si succedono, il dispotismo 
militare, fra noi, a cagione degli eserciti permanenti, più 
pronto, già s'estolle su tutti gli ordini, viola giuramenti, 
calpesta leggi, vuota borse... Banchieri! monopolisti! cercate 
gioire del presente, giacché l'avvenire non vi appartiene; il 
popolo non può ottenere il trionfo che sbarbicando ed 
abbattendo tutto l'edifizio sociale, ed in tal caso voi perirete 
sotto le ruine; se poi il popolo è vinto, il dispotismo militare 
v'aspetta; la vostra morte sarà più lenta; vedrete a poco a 
poco vuotare le vostre borse, e morrete consunti: altra 
alternativa non v'è, questo decreto del fato è incancellabile.</p>
<p>Ecco, o dottrinarî!, il progresso sognato dalla vostra 
beata schiera. È maravigliosa l'astrazione in cui questi cotali, 
lontani dalla miseria e dall'opulenza vivono; eglino credono 
in buona fede che dalle loro elucubrazioni fiorirà la libertà. 
Una catastrofe politica li sorprende, un soldato prescrive i 
limiti alle loro dissertazioni, come un pedagogo limita, 
minacciandoli colla sferza, le ricreazioni de' fanciulli; essi 
senza perder coraggio velano le loro idee, le lasciano 
indovinare, e procedono, sognando di far guerra al 
dispotismo. L'idea, il concetto dominano, è vero, il destino 
de' popoli: ma esse son conseguenza de' fatti, e non si 
traducono in fatti che dalle rivoluzioni compite per forza 
d'armi; ed il popolo non trascorre mai alla violenza perché 
animato da un concetto, ma perché stimolato da' dolori. 
Cosa sono le idee senza le rivoluzioni, senza la guerra che le 
faccia trionfare? un nulla, sono le varie forme che i vapori 
prendono nell'aria, e che uno zeffiro disperde.</p>
<p>Ma non bisogna arrestarsi alla superficie della società, 
su cui purtroppo chiaramente è scolpito un tale destino, fa 
d'uopo esplorare il fondo per pronunciare la sentenza.</p>
<p>Discorremmo come i pregiudizî e le opinioni, in 
origine cari, manifestando col tempo i loro attributi, 
cagionano, perché non concordi con le leggi di Natura, mali 
gravissimi, ed il rispetto, anzi il culto che il popolo aveva per 
essi cangiasi in disprezzo e derisione. Coloro che primi 
scrollano questi pregiudizî sono i riformatori, affrontano 
questi l'ira sociale, sovente l'esecrazione di quelle moltitudini 
che eglino vogliono difendere, e tanti dolori immediati tanti 
motivi esterni vengono in essi contrappesati dal 
convincimento di essere i propugnatori del vero.</p>
<p>Incontro a questi, dicemmo eziandio, sorgono gli 
apologisti del presente, dediti sempre a sacrificare ogni loro 
convincimento ai vantaggi che gli vengono offerti dal mondo 
esteriore; sono questi i propugnatori degl'interessi che 
prevalgono e, difensori delle classi che predominano, 
nascondono sempre il male sotto le apparenze del bene, sono 
gli ottimisti. Queste due schiere nemiche possono 
dirsi i genî del bene e del male dell'umanità; quelli 
rappresentano il moto, la vita; questi l'immobilità, la morte; 
sono due pleiadi che precedono sempre le grandi crisi 
sociali; una tramonta a misura che l'altra sorge sull'orizzonte. 
Queste due schiere nemiche vengono, fra i moderni, 
chiaramente rappresentate dai socialisti e dagli economisti, e 
noi ci faremo ad esporre per sommi capi la lotta che tuttora 
fra loro si combatte.</p>
<p>Tutti i riformatori, osservando la cattiva e l'ingiusta 
distribuzione delle ricchezze in una società che pretende di 
esser libera, cercano un mezzo acciocché essa venga 
ugualmente ripartita. Le idee di Campanella nella , di Cabet 
nell'<title>Icaria</title>, le teorie di Owen, di Louis Blanc, tutte si 
propongono lo scopo di creare una forza estrinseca, 
artificiale, la quale presieda alla divisione delle ricchezze. 
Carlo Fourier, superiore a tutti, rinviene questa forza nella 
natura stessa dell'uomo: sciogliete il freno alle passioni, 
concedete ad esse piena libertà: e l'equilibrio, egli dice, si 
stabilirà da sé. Nondimeno nell'applicazione di questo 
trovato egli prescrive alcune regole; grande nel rinvenire 
questa forza di cui si va in cerca, erra nel modo come 
adoperarla.</p>
<p>Gli economisti hanno francamente appiccata la 
battaglia ed abilmente ferito nel debole della corazza. I vostri 
sistemi, dicono essi, non sono che il ristabilimento del 
dispotismo con tanta pena abbattuto. Incontro ad essi, il 
passato protezionismo può dirsi libertà: voi prescrivete il 
vestito, il cibo, la dimora, alcuni tra voi finanche l'ora del 
coito. La società sotto un tal reggimento perirebbe di 
languore, l'uomo non lavora che per sé; se distruggete la 
<hi rend="italic">personalità</hi> distruggerete il prodotto. Pretendete forse 
con le vostre utopie cangiare le immutabili leggi di Natura? 
Libertà a tutti e per tutti è la formola degli economisti, e 
quindi, osservate superficialmente le cose, eglino, in questa 
lotta, sembrano i propugnatori della libertà e del progresso. 
La libertà ridona la dignità all'operaio, vi dicono essi, noi 
non possiamo né vogliamo lasciar da parte la sua volontà, 
altrimenti sarebbe ridurlo alla condizione del bruto che opera 
sotto l'impulso della sferza. Continuano, né tralasciano di 
servirsi giustamente ed abilmente del sarcasmo: I vostri 
sistemi, dicono ai riformatori, sono così complicati 
che solo il vostro grande ingegno che li ha concepiti può 
averne un'idea chiara e distinta; e però per attuarli fa d'uopo 
che la società abbandoni nelle vostre mani tutte le sue 
ricchezze, tutti i suoi diritti, che vi conceda illimitatissima 
potestà, acciocché voi possiate rigenerare l'umanità. Le 
vostre filantropiche pretese, è forza confessarlo, non sono 
picciole.</p>
<p>Fin qui la vittoria degli economisti è completa. Ma 
quando si trasporta la quistione sul suo vero terreno, 
cambiano le veci; quando i riformatori a lor volta gli dicono: 
Voi parlate di libertà e dignità dell'operaio? Quale libertà voi 
gli concedete se non quella sola di morir di fame? Quale 
sferza è più umiliante e più potente della fame, solo ed unico 
legame che aggioga il proletario al carro sociale? Quando i 
riformatori numerano e mostrano la profondità delle piaghe 
sociali e, la statistica alla mano, terribile scienza, contano in 
Parigi trecentosessantamila mila persone immerse nella 
miseria, ed in tutta la Francia sette milioni e mezzo d'uomini 
che vivono con soli cinque soldi al giorno; e nel Belgio un 
milione e mezzo che vivono di pubblica beneficenza; quando 
spalancano innanzi ad essi quei tetri volumi delle ricerche 
fatte in Londra, delle condizioni dei poveri; quindi scorgesi 
che quasi tutti i malfattori son miseri ed ignoranti; quando si 
osserva, finanche un morbo distruttore rispettare il ricco ed 
unirsi con gli altri innumerevoli mali sotto il nero e stracciato 
vessillo della miseria; quando infine, in forza delle stesse 
leggi economiche, gli dimostrano ad evidenza che questi 
mali debbono immancabilmente crescere con spaventevole 
celerità, allora gli economisti rimangono atterriti. I loro 
sofismi sono impotenti, il sarcasmo cangiasi in ira e 
prorompono alle onte, li chiamano <hi rend="italic">anarchisti, 
parteggiatori</hi>; ma i fatti, sanguinosi e minaccianti, non 
cessano di protestare.</p>
<p>Fra gli economisti, il solo onesto, Malthus, 
coraggiosamente si è svincolato dalle fatali strette. <quote>Non sono 
le leggi economiche, <seg type="inciso">egli dice,</seg> non è l'ingiusta distribuzione 
delle ricchezze, non le condizioni ed i rapporti sociali, la 
cagione di questi mali, ma essi risultano da due leggi 
immutabili di Natura, che regolano la propagazione della 
specie e l'accrescimento del prodotto, e fanno sì che l'una 
procede in una progressione geometrica, mentre 
quello cresce in una progressione aritmetica, <seg type="inciso">e quindi 
conchiude:</seg> “Un uomo che nasce in un mondo di già 
occupato, se la sua famiglia non ha come nutrirlo, e la 
società non ha bisogno del suo lavoro, quest'uomo, dico, non 
ha il minimo diritto a reclamare una porzione qualunque di 
nutrimento, egli è realmente soverchio sulla terra. Al grande 
convito della Natura non v'è posto per lui, la Natura gli 
comanda d'andarsene, né tarderà a porre essa medesima 
quest'ordine in esecuzione”</quote>.</p>
<p>Non è necessario dimostrare, per ribattere l'argomento 
di Malthus, che in Natura non esiste cotesta legge fatale e 
terribile, ma basterà rispondere che se essa esistesse, non 
dovrebbe avere effetto se non quando ognuno non occupasse 
nel convito della vita che un posto solo; ma se quella ingiusta 
distribuzione di ricchezze di cui si ragiona fa sì che un solo 
occupa molti posti, che nove milioni, per esempio, come 
avviene in Inghilterra, divorano la mensa che Natura ha 
imbandito per duecentocinquanta milioni; allora chi potrà 
impedire ai tanti esclusi di avvalersi di quella superiorità di 
forze dalla Natura stessa concessegli e, calpestando quei 
pochi, farsi da loro medesimi giustizia?</p>
<p>Giunta la quistione a tal punto, entra in lizza Proudhon, 
la chiave della volta, secondo Garnier, dell'edifizio sociale è 
polverizzata: <quote rend="italic">la proprietà è un furto</quote>, è la netta, 
evidente, incontrastabile conseguenza a cui perviene con la 
sua inesorabile logica. Gli economisti hanno consumate 
inutilmente tutte le loro forze per difendersi, ma l'impresa era 
troppo ardua, massime per la proprietà fondiaria. Sarebbe 
soverchio venir ripetendo in queste pagine gli argomenti di 
Proudhon, il certo è che: un uomo ozioso, semplice 
consumatore, inutile alla società, che impone patti a suo 
capriccio a coloro a' quali la società deve tutto, è 
l'immediata, la legittima conseguenza del diritto di proprietà. 
L'ultimo fra i volgari, se i pregiudizî non l'accecano, se la 
sua ragione può per un solo istante francarsi dall'imperio 
de' fatti, è nel caso di comprendere questa verità. Come 
mai può dirsi giusta una legge dalla quale risulta il diritto di 
non far nulla, e scialacquare il frutto degli altrui sudori?</p>
<p>Gli economisti hanno alzata l'ultima barricata dietro di 
cui si credevano invulnerabili: la terra, soggiunge Bastiat, 
non ha valore, (quasi che la mancanza di valore in un oggetto 
da tutti desiderato potesse adonestarne l'usurpazione); 
<quote>la proprietà, <seg type="inciso">egli dice,</seg> è un lavoro accumulato</quote>. Ma ad onta di 
questa ardita asserzione sono stati disfatti, ed hanno visto 
distrutte eziandio le ragioni con cui difendevano il capitale: 
l'uomo creato con facoltà inferiori ai suoi bisogni non può 
bastare a se medesimo, e solo associandosi coi suoi simili 
sorte dallo stato selvaggio; isolato è inferiore a quasi tutti gli 
animali, associato diventa sovrano. Solo non può né pure 
procacciarsi il necessario; in società, ottiene subito dal lavoro 
collettivo un prodotto sovrabbondante, quindi comincia il 
risparmio, il capitale; e siccome il lavoro, come afferma lo 
stesso Pellegrino Rossi, non essendo trasmissibile, non è 
neppure usufruttabile, ne risulta che il risparmio, ovvero il 
capitale, conseguenza di un lavoro collettivo, non può essere 
che una proprietà collettiva. Il capitalista che paga otto di 
salario ad ogni operaio che produce dieci, non solo ruba due 
ad ognuno di essi, ma ruba eziandio la loro potenza 
collettiva, quella potenza per cui l'azione simultanea di cento 
persone è superiore all'azione successiva di tutti gli uomini 
della terra; potenza per cui accrescesi oltre misura il 
prodotto; potenza generatrice del capitale. Per qual ragione 
adunque, gli operai, padroni legittimi del prodotto del loro 
lavoro, padroni legittimi del capitale che la loro potenza 
collettiva ha accumolato, sottostanno alle esorbitanti e 
tiranniche esigenze d'un capitalista? La fame ve li costringe; 
se nella presente società cessasse la miseria, capitalisti e 
proprietarî più non troverebbero né operai, né fittaiuoli che 
volessero lavorare per loro conto, cesserebbe ogni 
produzione; la miseria gli fa abilità ad usufruttare gli altrui 
lavori, la miseria è il punto d'appoggio su cui librasi, è la 
base su cui poggia, chiave della volta che sostiene l'edificio 
sociale, è il solo movente che produce quella vantata armonia 
sociale per cui pochi si giovano del frutto de' lavori di 
molti.</p>
<p>Gli economisti, vedendosi debellati, hanno eseguita 
un'abile evoluzione, sono ritornati sull'antico terreno, hanno 
trascinato nuovamente i loro avversarî ad esaminare i 
sistemi che pretendono surrogare alle condizioni e relazioni 
presenti; han detto a loro: “voi non fate che distruggere, 
edificate, ed esperimentiamo se i vostri concetti sono 
attuabili”. I riformatori in quest'ultima contesa mancarono di 
carattere, si mostrarono deboli: eglino, credendo sincere le 
proposte de' loro avversarî, si fecero a chiedere ai 
proprietarî i mezzi come esperimentare una società senza 
proprietà, la facoltà d'abolirla, ammirabile innocenza!... 
eglino avrebbero voluto riedificare senza distruggere, vestire 
il povero senza spogliare il ricco, vana speranza! Lo stesso 
Proudhon pretende riformare la società con alcune istituzioni 
che tutti potrebbero accettare. I loro avversarî gli risposero 
con un sorriso di scherno, ed ascosero il loro veleno per 
servirsene a miglior tempo. Noi troncheremo il nodo della 
quistione, non essendovi alcuna necessità di scioglierlo.</p>
<p>Riscontrasi forse registrato nei fasti dell'umanità che le 
rivoluzioni si compiono con una discussione o con 
un'esperienza? che gl'interessi opposti, da cui viene l'urto, si 
salvano entrambi? D'onde, se non dal torrente degli affetti 
che sgorgano dalle rivoluzioni e travolgono nel loro rapido 
corso ogni ostacolo, sorte inaspettato il nuovo ordine 
sociale? A noi basta d'aver provato, né ciò possono negarlo 
gli economisti, che i mali, le cagioni di pungenti dolori, 
esistono non solo, ma crescono continuamente, e questo 
fatto, scritto a caratteri indelebili negli eterni volumi del 
destino, racchiude in sé la rivoluzione, come i corpi il 
calorico. “<quote rend="italic">Quando il popolo non avrà più nulla da 
mangiare, mangerà il ricco</quote>”. In questi termini, con queste 
parole Rousseau ha preveduto e definito la rivoluzione, e 
così avverrà. Inoltre le nazionalità compresse, le ingorde 
tirannidi, l'agitarsi delle sette, sono altre cagioni, effetti e 
causa della rivoluzione, le quali ne avvicinano il momento, e 
vestono delle loro apparenze alcuni rivolgimenti, il cui 
movente principale, la miseria, il bisogno di migliorare, 
rimane nascosto.</p>
<p>Dunque, risponderanno esterrefatti gli economisti, la 
rivoluzione preveduta, desiderata, è la strage, la spoliazione? 
Sì, tale sarà, ma le sue vittime saranno in numero assai 
minore di quello che voi ne spegnete coi lunghi tormenti 
della miseria. E fossero più, noi ripeteremo le vostre frasi: 
“<hi rend="italic">non si giunge senza perdite sulla breccia – non possiamo 
tener conto di coloro che il carro del progresso schiaccia nel 
suo cammino</hi>”. Conchiudiamo: la rivoluzione è 
inevitabile, essa si avvicina con caratteri chiari e distinti e 
procede indipendente dalle discussioni dei dotti. Noi ci 
faremo ad esaminarne più minutamente le tendenze.</p>
<p><quote>“La Provvidenza, <seg type="inciso">– esclama Alessio Battiloro in 
Palermo nel 1647, –</seg> fa le campagne ubertose 
per tutti, né noi dobbiamo morire di fame perché alcuni ladri 
s'impinguano”</quote>.</p>
<p>È questa la formola della rivoluzione, che esiste latente 
da due secoli, dal momento che al popolo del medioevo 
successe il popolo moderno. Tutti i rivolgimenti che hanno 
avuto luogo da quell'epoca, che avranno luogo in avvenire, 
tutti, comeché in apparenza vestiti di altri caratteri, 
sono l'effetto del medesimo movente, i bisogni 
materiali del popolo. Questi varî rivolgimenti sono stati 
vinti e sviati, imperocché l'istinto appigliandosi alle 
apparenze ha trascurata la realtà, sollecito della riforma 
politica non ha curato la sociale, ma il movente principale 
sino ad ora occulto, sconosciuto, non compreso dalla 
moltitudine, già comincia ad emergere dal fondo della 
coscienza sociale. Chi, oggi, è così semplice da supporre che 
un popolo corra alle armi per surrogare qualche scaltro ad un 
re, per inalberare uno straccio dipinto in un modo piuttosto 
che in un altro, per ottenere con le stesse miserie un pomposo 
nome? Chi negherà che il popolo armasi perché spera in cuor 
suo, senza dirsi il come, migliorare le sue materiali 
condizioni? Chi negherà che libertà, patria, diritti... sono vani 
nomi, sono amare derisioni per coloro dannati in perpetuo, 
dalle leggi sociali, alla miseria ed all'ignoranza, inerenti al 
diritto di proprietà come l'ombra ai corpi? Perché amerà la 
libertà della persona, del pensiero, della stampa, colui che 
non ha mezzi come esistere, che per ignoranza non pensa e 
non legge? Sorrideva Metternich quando i sovrani si 
spaventavano della quistione politica; il suo arguto ingegno 
scorgeva che la vittoria era certa pel dispotismo finché la 
quistione non diventasse sociale. Ed oggi chi non vede che la 
quistione sociale comincia a prevalere alla politica? Gli stessi 
uomini tenacemente ristretti fra le antiche idee sono loro 
malgrado obbligati a concederle qualche pensiero, qualche 
frase. Non era la quistione sociale che scriveva nel 
'33 sulle bandiere dei ribelli a Lione, 
<quote rend="italic">Vivere travagliando, o morire combattendo</quote>? Non era 
la quistione sociale quella a cui Cavaignac nel giugno del 
'48 rispondeva a colpi di cannone? E le 
associazioni che si creano, appena ne hanno facoltà, quasi 
istintivamente, non accennano forse a cotesto avvenire? E 
l'indifferenza con cui il popolo francese mirò violata la 
costituzione dello Stato, arrestati i suoi rappresentanti, 
diroccato il palazzo dell'assemblea, non dice chiaramente che 
egli sperava con la repubblica migliorare le proprie 
condizioni, e, rimasto deluso, non trovò ragione sufficiente 
per difenderla contro l'Impero<note place="foot"><p><add resp="ed">Prima aveva scritto, e poi cancellato:</add> ora.</p></note>?. Sono 
scorsi quasi due anni che ho scritto queste pagine, ed al 
cominciar del 1856, con mia soddisfazione, 
posso aggiungere nuovi fatti in conferma del mio asserto. 
Ora che le dottrine socialiste più non si manifestano, ora che 
i dottrinanti d'ogni colore predicano l'assurda concordia 
de' partiti contro il comune nemico, il socialismo si eleva 
alla pratica, è l'aspirazione di una società secreta, la 
Marianna.</p>
<p>Le concioni popolari in Londra già prendono questo 
carattere, aspreggiano i ricchi. Nella Spagna, ove non erasi 
mai scritto di socialismo, esso mostrasi nei tomulti 
popoleschi; e la sollevazione di Lione, quella di giugno, la 
Marianna, le concioni d'Inghilterra, i tomulti di Barcellona... 
sono quella serie di fatti che tendono a trasformare l'idea in 
sentimento, che renderanno suggerimento dell'istinto ciò che 
a pena un tempo antivedeva la ragione. Quando un tal fatto 
avverrà, in men che balena crollerà il moderno edifizio 
sociale, e su le sue ruine si vedrà sorgere l'era della A cotesti 
fatti, sappiamo quale sarà la risposta de' conservatori: noi 
speriamo, dicono essi, che tutti i rivolgimenti vengano, come 
per lo passato, soffocati nel sangue; noi non daremo campo 
alla rivoluzione di ergere il capo; noi cercheremo di 
comprimere ogni elatere dell'animo e vinceremo. Ed io 
rispondo, forse lo potrete, ma nell'aspra lotta le forze della 
società si logorano, e voi di vittoria in vittoria vi troverete 
inevitabilmente sotto il giogo del militare dispotismo, e 
quindi della decadenza e dissoluzione.</p>
<p>L'avvenire è già inesorabilmente stabilito, o <hi rend="italic">libera 
associazione</hi>, o <hi rend="italic">militare despotismo</hi>. Quale di 
queste due condizioni sociali avrà il trionfo è dubbio: noi 
faremo fine a questo paragrafo paragonando le forze 
contrarie che debbono venire in lotta, e così <add resp="ed">potremo</add> 
manifestare un'opinione, se non esatta, almeno probabile, 
rispetto al nostro avvenire.</p>
<p>Se il popolo scuote la schiena rovescia facilmente 
nobili, ricchi, preti che l'opprimono, questa imbelle schiera 
d'oppressori non possono paragonarsi alla gagliarda 
aristocrazia feudale, essi verrebbero fugati dal solo fragore 
della plebe in corruccio; la sola forza che li protegge, la sola 
forza che si oppone alla rivoluzione, sono gli eserciti 
permanenti; ma quale è la loro natura? Possiamo paragonarli 
ai satelliti armati di cui si circondavano i tiranni della Magna 
Grecia, a' pretoriani de' romani imperatori, a' 
venturieri del medioevo? No: pei moderni ufficiali la milizia 
è un mestiere, ma non lo è pe' gregarî; per questi è un 
peso a cui con riluttanza si sottomettono. La disciplina 
adopera ogni mezzo onde, quasi direi, affatturarli, e farne un 
sostegno della tirannide, di cui i soldati sono le 
vittime più che le altre tormentate, ma non perciò cessano di 
esser popolo, dal cui seno sono svelti a forza, e sempre 
agognano di farvi ritorno. Perché dunque credere che il 
fascino, l'incanto che li aggioga al dispotismo non possa 
cadere, né possa sorgere in essi la speranza di un mìgliore 
avvenire, da conquistarsi non già al prezzo di una battaglia, 
ma solamente rifiutandosi di combattere contro i proprî 
concittadini ed amici? Chi più del semplice soldato deve 
desiderare un miglioramento delle condizioni della plebe? 
Egli non è che plebe. Inoltre, quell'amor proprio di corpo in 
cui risiede tutta la forza de' moderni eserciti, è eziandio, 
efficacissimo conduttore d'ogni nuova idea; un solo, in 
que' difficili momenti, in cui gli spiriti esaltati ondeggiano 
nell'incertezza, momenti nelle guerre civili comunissimi, 
basterebbe per trascinare col suo esempio un reggimento 
intero, ed un reggimento un esercito. Aggiungi che la polvere 
da sparo ha reso facilissimo l'armeggiare; ha diroccato le 
torri dei feudatarî; ha sfondata la loro corazza; ha 
uguagliato il povero al ricco, il forte al debole; ha reso 
impossibile alle soldatesche sostenersi in una città in cui i 
cittadini, padroni degli edifizî son decisi a combattere; e 
dando finalmente il vantaggio al numero sul valore, pare che 
abbia favorevolmente decisa la causa dell'umanità<note place="foot"><p><add resp="ed">Prima aveva scritto, e poi cancellato:</add> della 
democrazia.</p></note>.</p>
<p>Concludiamo: la moderna società trovasi in quel punto 
fatale d'onde le antiche hanno rapidamente declinato. Ma, 
facendo considerazioni sulle condizioni de' moderni, 
osserviamo una grande differenza con gli antichi. Il popolo è 
misero come l'antico, ma non come quello parteggiato da' 
ricchi, e legato alle loro persone; il prestigio di cui godevano 
gli oppressori più non esiste; le quistioni sulle riforme vaste, 
nette, non vaghe ed oscure come le antiche; esse 
dall'astrazione di pochi cominciano già a diventare idee 
pratiche, sentimento di molti: facili gli armeggiamenti, la 
trasformazione del cittadino in guerriero facilissima, 
prontissima; per nemici i soli eserciti permanenti, popolo 
anch'essi; e però può sperarsi che la società non declini, ma 
ascenda all'éra della <hi rend="italic">libera associazione</hi>, scorrendo 
così un'orbita più vasta di quella percorsa dai popoli che ci 
hanno preceduto.</p>
<p>. Discorremmo come i varî rivolgimenti trasformano la 
società, ed illuminati da' fatti, dalle moderne condizioni e 
relazioni degli uomini, abbiamo sospinto lo sguardo 
nell'avvenire. La religione fra coteste vicende molto opera, 
ma pochissimo le modifica; quindi preferimmo per 
semplicità separatamente discorrerne.</p>
<p>La religione è un effetto dell'ignoranza e del terrore; 
l'uomo deifica ogni forza ignota che lo spaventa, e 
personifica coteste forze dandogli le proprie forme, le 
proprie passioni: quindi mutano i costumi e gli attributi de' 
dei al cangiare de' costumi de' popoli.</p>
<p>I primi numi furono i reggitori di quelle forze, che la 
Natura manifesta nel suo tremendo corruccio, e cotesti numi 
così possenti la sconvolgevano, al credere de' stupidi ed 
attoniti mortali, per muover guerra all'uomo. Di quinci la 
credenza di averli offesi, il desio di placarli, e siccome la 
sola vendetta accheta l'uomo sdegnato, per placare gli dei gli 
offrirono la vita dell'offensore, ed il culto manifestossi con 
gli umani sacrifizî. Isolati gli uomini, ognuno ebbe i propri 
dei, quindi gli dei penati, i lari. Riuniti in città, surse il 
pubblico culto, come surse la pubblica opinione, il pubblico 
costume.</p>
<p>I popoli si mansuefecero, si assottigliarono le menti, e 
la religione cangiò; l'agricolo e placido Etiopo adorò le 
costellazioni che annunziavano le stagioni, avverse o 
propizie ai suoi campi, ed il dilagare dei fiumi fecondatori; le 
nomò con simboli conformi alle sue idee, ed adorò questi 
simboli, queste sue creature. Il guerriero e politico Italiano, 
adorò la fede, la pace, la guerra... Infine, con l'ingentilirsi 
de' costumi, i sacrifizî umani cessarono.</p>
<p>Nell'assottigliarsi della ragione surse la greca e l'italica 
filosofia, la quale era in opposizione, come ogni filosofia, coi 
principî religiosi. Gli dei de' Grecì e de' Romani non 
erano gli arbitri del destino degli uomini, ma di aiuto 
efficacissimo se propizî alle loro imprese, nemici terribili se 
irati; al disopra di essi eravi l'immutabile destino, alle cui 
leggi sottostavano dei e mortali. La filosofia, naturalmente, 
concentrò tutti i suoi studî su questa forza, questa legge 
suprema, e riconoscendo la frivolità degli altri simboli, 
l'assurdità della numerosa turba di dei, li dichiarò tutti falsi, 
ed altro non riconobbe che questa potenza superiore, che fu 
l'unico Dio, le cui leggi essendo eminentemente giuste, e 
però immutabili, distruggevano qualunque culto, qualunque 
relazione tra Dio e gli uomini, e così, come era naturale, la 
filosofia stabiliva l'<hi rend="italic">ateismo</hi>.</p>
<p>Il riconoscere una legge suprema, giusta e 
fatale, regolatrice de' destini degli uomini, era idea che 
poteva allignare solamente fra un popolo puro e conscio 
della propria dignità, ma la buona semenza fu sparsa su 
cattivo terreno, il degradato popolo del cadente Impero. 
Popolo avvilito, popolo schiavo, che le miserie avevano 
ridotto quasi nello stato medesimo del selvaggio atterrito 
dalla sconvolta Natura, venne, naturalmente, dal proprio 
scetticismo condotto a rimettere le proprie sorti nelle mani di 
questo unico Dio, e ne fece il vendicatore degli oppressi, 
l'arbitro degli umani destini; e siccome i popoli si creano i dii 
ad immagine loro, così gli attributi di esso furono la sua 
propria abbiettezza, l'umiltà, la pazienza, l'indifferenza per le 
cose terrene<note place="foot"><p><add resp="ed">Segue cancellato:</add> questo suo Dio.</p></note>. Il culto come 
adorarlo, i misteri, i riti li trasse dagli Orientali, quanto i 
Romani di quell'epoca schiavi ed indolenti. Intanto la 
solitudine degli animi e degli interessi, l'egoismo umano, 
volto solo all'utile privato, questo in diretta contraddizione 
con l'utile pubblico, produsse, naturalmente, la reazione negli 
animi dei scrittori, i quali come sogliono i correttori di 
costumi, senza comprendere che que' vizî erano l'effetto 
dello sfacelo in cui andava la società, dell'istituzioni che la 
reggevano, credettero porvi rimedio predicando contro di 
essi, e contrappesandoli con massime di fratellanza ed 
abnegazione, e così da questa morale predicata ma 
impraticabile, e dalla teologia orientale nacque il 
cristianesimo, le di cui regole, le di cui massime mostrano 
benissimo che sursero fra un popolo eccessivamente 
degradato ed in balia di uno sfrenato egoismo. Quindi, 
giustamente, Hegel dichiara la modestia cristiana nel sapere 
il grado supremo dell'immoralità. Immorali e contraddittorie 
alla Natura umana dovevano essere tali massime, perché 
surte fra un popolo in cui ogni elatere dell'animo era spento, 
e predicate in contraddizione della realtà, de' fatti ch'erano 
effetti delle immutabili leggi di Natura. Gli uomini deificati 
formarono ad imitazione del paganesimo la turba de' dii 
minori che, come gli antichi, presiedettero a tutte le 
operazioni della vita, a tutti i fenomeni della Natura. Alcune 
madonne, alcuni santi con speciali attributi, gli amuleti, le 
reliquie, specie di feticcio, si surrogarono ai dei penati, ai 
lari, e così con diversi principî e nomi, ma quasi con le 
stesse forme, alla religione di un popolo giovane e fiorente si 
sostituì quella che convenivasi ad un popolo degradato e 
corrotto.</p>
<p>Gli dei antichi erano degli eroi, perché eroico il popolo 
che li adorava quelli de' cristiani dei martiri, perché 
schiavi ed oppressi gli adoratori. Avvezzi gli antichi a vedere 
il trionfo ed a rispettare il giusto, lo riguardavano come legge 
immutabile a cui sottostavano dei e uomini; i cristiani per 
contro, che la miseria aveva sospinti allo scetticismo, ne 
perdettero ogni idea, e deificarono l'arbitrio, abbandonando i 
destini dell'umanità in balia d'un Dio, secondo la preghiera 
degli uomini mutabile, e così al padrone che si creavano nel 
cielo, davano gli attributi medesimi che avevano i loro 
padroni sulla terra. La morale degli antichi, risultata 
dall'azione, era pratica e però d'accordo con l'umana natura; 
quella dei cristiani impraticabile, perché volta a frenare le 
sue leggi.</p>
<p>La nuova religione, umile in prima, si propagò 
strisciando fra i potenti, ma divenuta padrona della forza, 
mostrossi oltre ogni credere feroce e codarda. Inorridiscono i 
moderni, in pensando a' terribili riti druidici ed agli umani 
sacrifizî degli antichi, non conoscono, tanto da' 
pregiudizî è oscurato il loro intelletto, quanto più atroci e 
codardi sono gli assassinî del cristianesimo, commessi nei 
tetri recessi dell'inquisizione.</p>
<p>Coronata di fiori, resa ebbra dallo stesso sentimento 
religioso, alla splendida luce del sole, fra devota e festosa 
moltitudine, involavasi la vittima degli antichi, la cui vita, in 
men che balena, veniva spenta dal colpo che vibrava il destro 
sacerdote.</p>
<p>Carica di catene, estenuata dalla fame, sotto le oscure e 
solitarie volte de' sotterranei, circondata da carnefici, non 
già addestrati al rapido uccidere, ma raffinati nel lento 
incrudelire, frusto a frusto, fra tormenti atrocissimi, 
consumavasi la vittima dei cristiani.</p>
<p>Ne' sacrifizî degli antichi l'aria risuonava dei canti 
dell'inneggiante e devoto popolo, ed era profumata dalle 
nuvole di fumo che s'innalzavano dai bruciati incensi; fra' 
cristiani, invece, veniva percossa da' stridi acutissimi della 
vittima ed appestata dal lezzo insopportabile di carni lacerate 
ed arse. E quindi i principî, i misteri, gli attributi degli dei, i 
riti, i sacrifizî, tutto insomma, rivela nel paganesmo un 
popolo generoso, e nel cristianesimo un popolo codardo e 
feroce.</p>
<p>Fin qui della religione. Ora diremo de' sacerdoti: 
ogni eroe fu sommo sacerdote nella propria famiglia e fra i 
suoi clienti. Formati i <hi rend="italic">vichi</hi>, i <hi rend="italic">paghi</hi>, le città, la 
concione de' forti, spesso, non potendo occuparsi delle 
cose divine concernenti il pubblico culto, delegò altri a 
compiere tali ufficî, ma costoro, con tali facoltà, 
acquistarono ben presto un grande ascendente sulla credula 
moltitudine, e l'aristocrazia si vide osteggiata, contrappesata 
dalla teocrazia, di quinci la lotta fra queste due caste, 
che si disputavano la sovranità. Uno dei fatti più antichi che 
ci rammenta questa lotta accanita, è l'esterminio che Nob 
fece d'Achimelech con altri ottantacinque sacerdoti. E le 
mille volte, presso i Celti, incalzati dal fulmineo brando 
de' prodi aristocratici, i tremanti sacerdoti dovettero 
riparare nelle caverne.</p>
<p>In Italia l'aristocrazia prevalse, presso i Magno–Greci, 
come presso i Romani, i numi ubbedivano alla suprema 
potestà dello Stato.</p>
<p>Le medesime vicende si riscontrano nel cristianesimo: 
surto in uno Stato già costituito, fu al principio indipendente 
dal governo. Come fra i <hi rend="italic">vichi</hi> ed i <hi rend="italic">paghi</hi> della 
primitiva barbarie il capo era sommo sacerdote, così ogni 
villaggio, ogni città de' primi cristiani elesse un cittadino a 
tale ufficio, il vescovo. In tal guisa cominciò la teocrazia, la 
quale, crescendo il suo potere, si rinserrò in una casta e si 
attribuì que' diritti che ad essi venivano dal popolo, ed 
erano inerenti al popolo.</p>
<p>La lotta con l'aristocrazia non tardò a dichiararsi, 
quindi i guelfi e i ghibellini. La spada vinse, il prete fra' 
moderni, ove il reggimento è nelle mani di uomini né codardi 
né devoti, se non di diritto, di fatto è soggetto a chi impera: il 
pergamo, i miracoli, le preghiere sono ai comandi del trono.</p>
<p>Cerchiamo ora di scorgere quale sia l'avvenire a cui 
accenna la religione. Discorremmo come essa ha seguito i 
destini de' popoli ed è conforme ai loro costumi. In quella 
de' selvaggi vi è impresso il terrore di cui è figlia; il loro 
ingentilirsi ne rammorbidisce gradatamente i troppo duri 
contorni, e la religione di una società fiorente è quale si 
conviene ad un popolo di eroi, ed è sempre in perfetto 
accordo con l'utile pubblico, come quella nata fra uomini 
dediti al bene ed alla grandezza della patria.</p>
<p>Nella decadenza delle società, poi, si riscontrano in 
essa le contraddizioni e la viltà d'un popolo degradato, e, 
cercando rapire l'uomo alle cure di un mondo in cui soffre 
con la promessa di un futuro ed immaginario godimento, 
deve sempre trovarsi in opposizione con l'utile pubblico.</p>
<p>Dunque, affinché una nuova religione potesse sorgere, 
sarebbe indispensabile che un cataclisma confondesse la 
nostra mente, ne cancellasse ogni tradizione e riproducesse 
in noi la meraviglia stessa, lo stesso terrore che i selvaggi 
sentirono al brontolare del tuono. O pure è indispensabile che 
la corruzione e la miseria, comprimendo affatto l'elatere di 
nostra vita, ci prostri talmente che, disperando delle proprie 
forze, ci costringa ad invocare potenze imaginarie; 
non v'è che l'uomo atterrito o degradato che ripone le proprie 
sorti nelle mani di Dio. Nel primo caso si riprodurrebbero le 
primitive religioni, con nomi diversi, perché spente sono 
quelle tradizioni. Nel secondo, esistendo ancora una 
religione surta in simili condizioni, non potrebbe che 
riprodursi, rifiorire la medesima. Quindi se la società 
moderna declina, risorgerà il cristianesimo e raggiungerà 
nuovo splendore con rifiorire il cattolicismo, stato di sua 
perfezione; e viceversa, se questa religione perde il suo 
prestigio, è indizio che la società si avvicina al suo 
risorgimento. Apriamo l'animo alla speranza, esso non 
dovrebbe esser lontano.</p>
<p>Ma quale sarà la religione della società rigenerata? È 
questa l'ultima domanda a cui ci faremo a rispondere. La 
religione è fondata su di un'idea di potestà suprema, di 
dipendenza, senza della quale non potrebbe esistere. Senza 
preghiere, senza credenze, senza culto, senza autorità non v'è 
religione. Dunque sono indispensabili i sacerdoti, che 
parlano in nome degli dei, che predicano la virtù che gli dei 
richieggono. È egli mai possibile che ciò avvenga? In una 
società la quale tende verso la libera associazione e 
l'eguaglianza, ove ogni gerarchia sarà abolita, potrà mai 
allignare fra essa l'idea di dipendenza da una somma 
sapienza? chi oserà dirsi delegato da Dio a predicare la virtù? 
chi, eziandio, nelle presenti condizioni, può farlo senza 
essere deriso? <quote>Il popolo, <seg type="inciso">dice Mazzini,</seg> sarà il solo interpetre 
di Dio</quote>; ma in simile caso Dio che cosa diverrà? I suoi voleri 
saranno quelli del popolo né potranno essere differenti, 
imperocché per esprimerli sarebbe d'uopo d'interpreti che 
non fossero popolo, quindi Dio diventa un vano nome, e non 
altro. Se poi, come soggiunge lo stesso Mazzini, Dio è la 
legge, allora fa d'uopo dichiarare di quale legge parlasi; se di 
una legge naturale, allora essa deve assolutamente esistere 
nel popolo, quindi Dio sparisce, Dio è il popolo. Se poi 
questa legge è differente da quella di Natura, sarà 
indispensabile un rivelatore, ma chi l'oserà? Ognuno, al 
giorno d'oggi, potrebbe dire: Italiani! ascoltatemi! io vi darò 
le migliori leggi possibili, ma niuno avrà tanto ardire, o sarà 
così stolto d'aggiungervi: esse mi sono state rivelate da Dio.</p>
<p>La religione non è, come asseriscono alcuni, il 
desiderio, il bisogno di venire alla conoscenza dell'assoluto; 
la religione è un sentimento di debolezza che rendeci creatori 
ed adoratori di potenze sovrumane, e quando la ragione 
dimostra che queste forze non esistono, o almeno non 
impongono doveri, né accordano premî, né infliggono 
castighi, né havvi mezzo come placarle e renderle a 
noi propizie, la religione più non esiste. Dicono alcuni: il 
simbolo della nuova religione sarà l'<hi rend="italic">Umanità</hi>, la 
<hi rend="italic">Ragione</hi>, la <hi rend="italic">Libertà</hi>. Ma coteste idee non 
essendo né mistiche, né sovrumane, non hanno in sé alcun 
sentimento religioso. Ma, senza andarci ravvolgendo in 
inutile giro di parole, domandiamo a costoro, se nella nuova 
società a cui eglino medesimi accennano, vi potrà essere 
un'idea mistica che ne modifichi la costituzione ed i costumi 
degli uomini. La risposta non può essere che negativa, quindi 
la società rigenerata dovrà essere indubitatamente 
<hi rend="italic">irreligiosa</hi>. Chiamare religione e deismo l'aspirazione 
alla conoscenza dell'infinito, è un'improprietà di linguaggio, 
è oscurare le nuove idee con voci antiche destinate ad 
esprimere tutt'altro sentimento. Non ammettere che queste 
aspirazioni, dichiarare ogni simbolo di Dio assurdo, negargli 
ogni ingerenza nella vita dell'uomo, altro non è che 
<hi rend="italic">irreligione ed ateismo</hi>. In tutte le religioni sino ad ora 
esistite la <hi rend="italic">fede</hi> ha creduto alla certezza e verità 
<hi rend="italic">obbiettiva</hi> della parte sovrumana. La ragione altro non 
aveva fatto che distruggere un simbolo e sostituirne un altro 
accettato come <hi rend="italic">verissimo</hi>. Ma oggi siamo trascorsi più 
innanzi: studiando sul passato e scorgendo una successione 
di <hi rend="italic">simboli</hi> religiosi, ognuno a sua volta dichiarato 
falso, si è dedotto che tutti erano egualmente bugiardi, che 
tale è il presente, che tale sarebbe un nuovo simbolo che ad 
esso si sostituisse. Dunque la nuova fede quale è? Il non aver 
fede in nessun <hi rend="italic">simbolo</hi> perché chimere della nostra 
immaginazione: ovvero la nuova fede è l'<hi rend="italic">irreligione</hi>. 
Tutti i riformatori, tutti gli apostoli del progresso sono 
irreligiosi ed atei, ma tutti non vogliono accettare questa 
conseguenza della loro dialettica e si dichiarano, con enfasi, 
religiosi e deisti. Per contro, non tutti sono socialisti, ma 
tutti, comeché professando dottrine opposte al socialismo, si 
compiacciono dirsi tali, e perché? La ragione è evidente: 
l'irreligione è già sentimento; quindi tutti la professano, ma 
sono riluttanti a confessarlo; il socialismo riguardasi ancora 
dottrina, e tutti cercano farne pompa, senza comprenderlo o 
approvarlo.</p>
<p>Un'altra ragione per cui la religione si dichiara 
indispensabile è che la storia la registra come un fatto 
universale e costante. Ma questa ragione non dovrebbe avere 
alcun peso per coloro che credono al progresso indefinito, 
imperocché tale credenza non può ammettere che una 
qualsiasi istituzione debba esistere per la sola ragione che ha 
sempre esistito, anzi la dottrina del progresso indefinito 
stabilisce il contrario. La religione ha sempre esistito 
imperocché tutti i popoli della terra hanno percorso 
sino ad ora la medesima orbita, son soggiaciuti alle 
medesime vicende. Gli Orientali, gli Etruschi, i 
Magno–Greci, i Romani, i moderni, tutti partendo o dallo 
stato selvaggio o dalla barbarie ricorsa, hanno raggiunto il 
medesimo grado di civiltà, e sonosi trovati nelle medesime 
condizioni. Al termine poi di questo cielo sociale percorso da 
tutti i popoli del mondo, si è accennato ad una legge di 
fraternità ed eguaglianza quasi sintesi dell'idea sociale: vi 
accennarono le dottrine di Zoroastro e di Confucio, vi 
accennò Platone, vi accennò il cristianesimo, vi aspirano più 
recisamente i moderni. Quei popoli decaddero né poterono 
raggiungere questo nuovo stato; noi, raggiungendolo, 
varcheremo un punto che nessun popolo ha varcato, quindi 
niuna delle istituzioni passate o presenti ci può esser norma 
da indovinare le future. <hi rend="italic">L'irreligione</hi> sarà nuova, come 
è nuovo il socialismo.</p>
<p>Faremo fine a questo capitolo richiamando l'attenzione 
del lettore su di un fatto, da cui moltissimi son tratti in un 
grossolano errore. Quell'aspirazione alla fratellanza che 
abbiamo scorto in tutte le società che cominciavano a 
dissolversi, la comunità de' beni predicata nel vangelo, ha 
lasciato credere quasi a tutti che quelle antiche idee fossero i 
rudimenti del moderno socialismo; ma quest'aspirazione ad 
un migliore avvenire, che sentiva un popolo avvilito, un 
popolo in cui era spenta ogni energia, era conseguenza delle 
condizioni di quella società che doveva o progredire o 
decadere. Ma essa non fu che una semplice aspirazione, le 
massime che prevalsero furono quelle dell'umiltà, 
dell'indifferenza alle cose terrene de' cristiani, effetto di 
loro degradazione e causa che ne accelerò la caduta; una tale 
aspirazione fu il crepuscolo d'un tramonto tolto quale l'alba 
di nuovo giorno.</p>
<p>L'avvenire immaginato da' cristiani in tale 
aspirazione sarebbe stato la trasformazione del mondo in un 
convento. Il fanatismo condusse que' popoli al martirio, 
ma non potette elevarli alla battaglia. Per contro, fra le 
dottrine de' moderni socialisti, fra le massime ricevute, 
non havvene alcuna che dissolve od avvilisce: gli uomini 
oggi si associano non già per pregare e soffrire, ma per 
prestarsi vicendevole aiuto, lavorando, per acquistare 
maggior prosperità, e per combattere; l'aspirazione del 
socialismo non è quella di ascendere in cielo, ma godere 
sulla terra. La differenza che passa fra esso ed il vangelo è la 
stessa che si riscontra fra la rigogliosa vita d'un giovine 
corpo ed il rantolo d'un moribondo.</p>
</div2></div1><div1>

<head>Capitolo secondo</head>
<div2 n="Sommario">

<p>V. Nazionalità. – VI. Libertà. – VII. Unità. – VIII. 
Federazione.</p>
</div2>
<div2 n="Testo">

<p>Senza obliare le verità economiche rammentate nelle 
precedenti pagine, e le conseguenze da esse dedotte, 
restringeremo le nostre considerazioni fra i confini che le 
Alpi ed il mare segnano alla nostra patria; e prima di farcene 
a scrutare l'avvenire, verremo svolgendo que' popolari 
concetti che sembrano reassumerlo, mentre essi non potranno 
ch'esserne la conseguenza e l'effetto.</p>
<p>In Italia, il concetto sociale appena albeggia, traspare 
appena fra i voti e le speranze universali; il politico 
predomina, e la ragione è, per sé medesima, evidente: un 
popolo a cui negasi una patria, crede un tal fatto cagione 
assoluta de' mali suoi, e conquistandola spera alleviarli: 
nondimeno i fugaci esperimenti del '48 e 
'49 han fatto scemare fra gl'Italiani, e per 
essi non intendo sette, ma l'intera nazione, il prestigio che 
aveva il politico concetto. Se malamente sopportansi le 
presenti miserie, sentesi eziandio che un cangiamento di 
forme, di nomi, d'uomini, non è rimedio efficace; ed un tal 
sentimento, comeché sconfortante al presente, è pegno 
indubitato di migliore avvenire, avvegnaché sarebbe 
impossibile abbracciare nuove idee, nuovi ordini, prima che 
il fatto non avesse distrutto le passate illusioni e gli antichi 
pregiudizî. Inoltre, sono le relazioni di Stato a Stato così 
intime, e così intrecciate in Europa, che gli esperimenti in 
politica fatti da una nazione, del pari che le invenzioni e le 
scoverte, sono di un utile universale, non potendo rimanere 
inosservati e infruttuosi per gli altri popoli; epperò l'Italia va 
ammaestrandosi, non solo con le proprie esperienze, ma 
ancora con quelle de' suoi vicini. I Stati europei navigano 
di conserva verso la stessa meta; il primo a giungervi 
determinerà la linea sulla quale gli altri verranno ad 
arringarsi. La Francia, più che ogni altra moderna nazione, 
ha fatto numerose esperienze sulle varie forme del suo 
reggimento. Gli Italiani han visto, tremendo esempio, 
crescere i suoi mali senza verun vantaggio: un tal fatto, e le 
nostre passate esperienze, sono cagioni abbastanza gravi a 
determinarci allo studio accurato delle conseguenze ove 
potrebbero condurci le nostre istintive aspirazioni. A chi 
credono che la buona scelta degli individui o qualche 
picciolo cangiamento facesse fruttare in Italia felicità quelle 
stesse istituzioni cadute in Francia nel dispotismo, è inutile 
rispondere; io non scrivo per costoro, i quali, se non sono 
ignorantissimi, la malafede è indubitata.</p>
<p>Nazionalità è una parola, che, all'iniziarsi i 
rivolgimenti del '48, corse di bocca in 
bocca, ed è tuttora per gl'Italiani di grandissima efficacia, ma 
sempre è stata malamente definita, mai profondamente 
riflettuta.</p>
<p>La nazionalità<note place="foot"><p><add resp="ed">Prima aveva scritto:</add> L'individualità.</p></note> è l'essere di una 
Nazione. Un uomo che liberamente opera, liberamente vive 
ed esprime i propri pensieri, possiede completamente il suo 
essere<note place="foot"><p><add resp="ed">Prima aveva scritto, anche qui:</add> la sua individualità.</p></note>, 
ma se un ostacolo qualunque impedisce lo sviluppo delle sue 
facoltà, ne interdice la volontà, ne arresta i moti, 
l'essere<note place="foot"><p><add resp="ed">Prima aveva insistito:</add> l'individualità.</p></note> più non esiste. 
Nella stessa guisa, per esservi nazionalità bisogna che non 
frappongasi ostacolo di sorta alla libera manifestazione della 
volontà collettiva, e che veruno interesse prevalga 
all'interesse universale; quindi non può scompagnarsi dalla 
piena ed assoluta libertà, né ammettere classi privilegiate, o 
dinastie, o individui la cui volontà, attesi gli ordini sociali, 
debba assolutamente prevalere: è nazionalità quella che 
godesi sotto il giogo d'un assoluto sovrano? Quale utile 
ebbero i popoli dalle guerre che da tre secoli e mezzo si 
combattono in Europa, guerre di rivalità dinastiche e non 
d'altro? Gli Austriaci, i Prussiani, i Piemontesi, i Spagnuoli 
quali ragioni avevano di correre alle armi e d'assalire i 
Francesi per vendicare la morte di Luigi XVI? Il popolo sotto 
tali governi è un gregge vilissimo, tosato in pace co' 
balzelli, strumento in guerra di vendetta e d'odio personale 
fra i principi. La ricca vita nazionale si reassume e si 
angustia in quella ignobilissima d'un despota, o d'un suo 
favorito, e diventa però mutabilissima, quindi la stessa 
Nazione la vediamo ora superba, ora umile, ora bigotta, ora 
religiosa, ora debole, ora forte; il continuato progresso 
impossibile, ogni ministro distrugge o sceglie altra via del 
predecessore, sempre suo rivale, e la nazione è condannata 
ad un perpetuo ondeggiare. Tutto ciò ch'è collettivo, epperò 
nazionale, abborrito, interdetto. La storia della nazione 
riducesi ad una cronaca menzognera o scandalosa delle virtù 
o de' vizî de' principi. Ove adunque trovasi la 
nazionalità? Quali vantaggi otterrebbe l'Italia con l'unità 
monarchica assoluta? Nuovi mali, e non altro altro.</p>
<p>Tutte le miserie ed umiliazioni che ora si riscontrano in 
ogni principato in cui è divisa l'Italia, non cesserebbero, ma, 
a queste, altre ne verrebbero aggiunte che dall'accentramento 
del potere e dell'amministrazione naturalmente risultano.</p>
<p>Come ora languono le provincie d'ogni Stato, 
languirebbero allora egualmente le città che oggi son 
capitali, eccetto una. Il male e l'ingiustizia che le provincie 
sieno governate da uomini spediti da lontane corti 
crescerebbero in immenso con l'unità. Gli abitanti delle varie 
capitali, oggi usufruttano quasi tutte le cariche di ogni Stato, 
in allora ad una sola città restringerebbesi un tal vantaggio. 
La probabilità di rinvenire fra tanti principi uno che sia meno 
cattivo, la loro debolezza, che rende meno ardua l'impresa di 
rovesciarli, cesserebbe. Scapiterebbe l'industria, che ora in 
ogni Stato ha un centro di moto; scapiterebbe per la ragione 
medesima il commercio, non contrappesandosi i danni 
dell'accentramento dalla più libera circolazione interna. Ogni 
governo, eziandio dispotico, è costretto alcune volte, o 
perché l'epoca il comporta, o per indole del principe, a 
proteggere le scienze, ed avvalersi de' distinti ingegni; 
quindi, in ragione del numero de' governi cresce la 
probabilità che splendesse qualche face fra le fitte tenebre 
della tirannide; né Beccaria, né Filangieri, né Pagano, né 
Romagnosi, conterebbe l'Italia se fosse stata una sola 
monarchia. Avvegnaché in un sol centro troppo lontano dagli 
estremi sarebbesi favorito lo sviluppo dell'ingegno, e 
difficilmente un sol governo sarebbesi mostrato in breve 
tempo più di una volta propenso alle riforme, né avrebbero 
avuto luogo le varie vicende che le promossero.</p>
<p>La forza è il solo apparente vantaggio dell'unità; dico 
apparente, perocché l'esercito ed il tesoro sono mezzi di cui 
dispone il re, non già la nazione, volti ad opprimerla e non 
già a difenderla: non pegno di prosperità ma incentivo 
a' capricci di qualche despota avventuroso.</p>
<p>Quale monarchia può reggere al paragone del nostro 
splendido medioevo, co' suoi torreggianti edifizî, col suo 
Dante, col suo Machiavelli, coi suoi guerrieri di ventura, e 
raggiungere in sì breve tempo quel grande sviluppo 
dell'industria e del commercio? L'Italia surse dalla barbarie, 
raggiunse l'apogeo della civiltà, decadde, ed allora le altre 
nazioni vennero ad attingere dalle sue ruine una scintilla di 
vita. Non prima dell'epoca di Luigi XIV la Francia s'avvicinò 
a ciò ch'era stata l'Italia nel XIV secolo. La storia di Francia 
sarà sempre la cronaca di una corte dissoluta; e quella 
<add resp="ed">d'</add>Italia la storia di libere genti; l'una è l'immagine de' 
dispotici imperi asiatici, l'altra della libera Grecia. Perché 
tanta differenza? Perché l'indole svegliata degl'Italiani ed il 
loro spirito d'indipendenza non si prestò mai, né mai si 
presterà a seguire come stupido gregge le sorti di una 
dinastia. La libertà, e non già la forza, potrà unificare l'Italia.</p>
<p>Nelle grandi monarchie, salvo la capitale, le altre 
provincie languono quasi membra inaridite e dogliose: 
esempio la Francia, ove la fazione che trionfa in Parigi 
dispone a suo talento di trentaquattro milioni di Francesi. 
Minori assai sono i nostri mali, divisi come siamo in tanti 
principati, che l'esser tutti sottoposti al medesimo 
tiranno<note place="foot"><p><add resp="ed">Prima continuava, e poi ha cancellato:</add> E siccome 
ogni corte, in certe epoche, costretta dagli avvenimenti, 
subisce qualche picciolo impulso dalla pubblica opinione, 
questa, quantunque in uno stato di schiavitù, essendo l'Italia 
divisa, può manifestarsi in varî punti, mentre con l'unità non 
potrebbe che operare in un punto solo.</p></note>.</p>
<p>Passiamo ora a far paragone fra la monarchia assoluta 
e lo stato di conquista. Un paese governato dispoticamente 
subisce una perenne conquista. I principi non hanno patria, 
loro patria è il mondo che si parteggiano. Ove cercano le 
spose, ove gli amici? fra i connazionali forse? mai no: fra 
questi cercano sgherri e cortegiani; loro amici sono gli altri 
principi, pronti a muovere le armi in loro difesa. Quale 
interesse possono avere gli Italiani di favorire una dinastia 
piuttosto che un'altra? il medesimo di un condannato a cui 
fosse concesso di scegliere il carnefice. Se mai siamo 
destinati ad essere tiranneggiati ed oppressi, è meglio che i 
satelliti del despota, i sostegni del dispotismo, siano stranieri. 
Ne verrà risparmiato il dolore di veder rivolti <add resp="ed">contro</add> noi 
stessi i nostri concittadini: ed essendo maggiore il distacco 
fra il governo ed il popolo, più sentito sarà l'odio, più pronta 
e terribile la vendetta. Non è forse più onorevole pe' 
Romani che il Papa debba sostenersi per forza d'armi 
straniere che se lo fosse da armi nazionali? Non sarebbe 
stato, per la Francia, meno vergognoso il sottostare ad una 
conquista, che vedersi oppressa, umiliata, venduta, da 
Francesi stessi? Si direbbe disgraziata la Francia, ma non 
corrotta. La conquista può essere l'effetto di una momentanea 
prepotenza di forza, né dura se lo spirito nazionale esiste. La 
tirannide domestica, per contro, sorge dalle viscere stesse 
della Nazione, e vi tiene profondate e sparse le barbe. In una 
parola, quando i tempi son maturi per libertà, che un despota 
scacci un altro despota o si sostituisca alla conquista 
straniera, il popolo, senza nulla guadagnare, sopporta 
infruttuosamente tutti i mali della guerra. Col 
dispotismo non v'è nazionalità; qualunque lingua parli il 
tiranno, qualunque sia il luogo ove ebbe i natali<note place="foot"><p><add resp="ed">Prima aveva scritto, e poi cancellò:</add> Sortiamo da' 
cerchiolini delle sette e de' partiti, facciamoci a 
considerare l'intera nazione, e scorgeremo nell'universal 
sentimento la conferma di quanto abbiamo testé dimostrato. 
Negherebbesi forse, in buona fede, che le popolazioni 
lombarde e napoletane accoglierebbero come loro salvatore 
uno straniero il quale, promettendogli migliore avvenire, 
debellasse gli Austriaci e scacciasse il Borbone? Quale 
resistenza opposero i Francesi, si eccettuino quel pugno di 
prodi serrati intorno alle aquile, alla marcia degli alleati su 
Parigi? E pur vantavano tante glorie e spirito nazionale. È la 
tirannide che pesa, è il bisogno di libertà, di benessere, che 
scuote i popoli, la nazionalità è una parola con cui si 
mascherano questi desiderî. L'amor di patria è l'effetto della 
libertà, dell'agiatezza, della vita pubblica, che gustasi nel 
proprio paese, e non già causa di questi beni. Senza libertà, la 
nazionalità è voce che non ha senso. La nazionalità non 
esiste quando il popolo non è libero di operare a suo senno. 
Col dispotismo non v'è nazionalità, qualunque lingua parli il 
tiranno e qualunque sia il luogo ove ebbe i natali.</p></note>.</p>
<p>Della monarchia costituzionale, dirò brevemente, non 
perché dopo il detto sia necessario, ma ad evitare l'accusa 
d'averne taciuto ad arte. Tal forma di governo è assurda altro 
non è che un'ipocrita tirannide. Il principe, capo delle armate, 
padrone del tesoro, distributore di tutte le cariche ed onori 
dello Stato, negoziatore con le Potenze straniere, sorgente di 
tutte le grazie, solo inviolabile ed irresponsabile di 
qualunque atto, mentre non havvene alcuno che non sia sua 
emanazione e sua volontà. Adunque, gli attributi, la forza, i 
privilegî del principe sono i medesimi che nella monarchia 
assoluta; quali sono incontro ad essi le guarentigie del 
popolo? Un patto, ovvero il giuramento del principe stesso, 
ed un congresso, che il governo, fonte di tutti i favori, 
facilmente rendesi ligio. Credesi guarentigia la guardia 
nazionale? Questa istituzione è un accrescimento di forza al 
governo, e non già una difesa del popolo. I suoi capi sono a 
scelta del re, e sarà perciò facilissimo, se non d'avvalersi 
dell'opera di questi armati, paralizzare almeno la loro azione, 
perocché, essi, loro malgrado, subiranno, quantunque 
leggermente, l'influenza dell'autorità de' loro capi, e 
moltissimi cittadini, che in qualche avvenimento 
prenderebbero parte attivissima, se ne astengono, se guardie 
nazionali. Inoltre l'inutile servizio ad essa imposto è, ai più, 
di gravissimo peso, sovente non proporzionato, attesa 
l'indole e condizione dell'individuo, ai vantaggi che esso 
ottiene dalle franchigie accordate dal governo. Dalla sola 
volontà del re dipende l'esistenza di un tal governo; quindi è 
stabile per quanto può esserlo la volontà d'un individuo, che 
un matrimonio, il credito di un favorito, la paura, o altro 
impreveduto avvenimento, cangia. Si attengono i ministri 
alle forme, perché da esse dipende il loro utile personale, la 
loro carica; ma se credono necessaria una misura arbitraria, 
come ne' governi assoluti, e non altrimenti, l'eseguono; ne 
sparla il pubblico, ne scrivono i giornali, qualche deputato ne 
chiede conto a' ministri; e qui finiscono le opposizioni, a 
questo si riducono i diritti, le guarentigie del popolo.</p>
<p>Credo inutile distendere più oltre un tal ragionamento, 
non parendomi necessario addurre ragioni, quando sonovi i 
fatti che parlano chiaramente. La storia delle monarchie 
costituzionali è contemporanea, ricca, notissima: la Francia, 
dopo essersi dibattuta per ventuno anni sotto un tale governo 
(tale eziandio dovendo considerarsi l'ultima sedicente 
repubblica), è ritornata al puro dispotismo; nella Spagna son 
corsi, infruttuosi, fiumi di sangue; e moltissime costituzioni, 
nell'anno '48, le abbiam vedute soffocate 
in fasce da' principi medesimì che le avevano 
concesse e giurate. Non è l'Inghilterra eccezione a questa 
regola generale; le sue grandiose apparenze non fanno che 
nascondere le cancrenose piaghe di quella società. Ora che 
scrivo, il governo inglese è una piramide, alla cui cima pochi 
sessagenarî si ripartiscono le cariche dello Stato; più sotto 
un congresso parteggiato, non da principî politici, ma dal 
credito personale di quelle reliquie; quindi gli elettori, 
commercianti ed industriali, che mercanteggiano, eziandio, il 
loro voto; alla base infine una plebe ignorante e misera oltre 
misura. Se meno che altrove hanno luogo nell'Inghilterra gli 
arbitrî del governo, ciò dipende dall'indole pacifica di quel 
popolo, dalle tradizioni, da alcune leggi che l'avvicinano ad 
una repubblica aristocratica più che ad una monarchia.</p>
<p>Inoltre la monarchia costituzionale è corruttrice per 
eccellenza; è un armistizio segnato fra i principi ed i 
monopolisti in danno dell'onestà. Il dispotismo non cerca 
l'appoggio della pubblica opinione; la nazione soffre e tace, 
ma non mentisce; il governo costituzionale ha bisogno del 
plauso e dell'approvazione di pochi per opprimere i molti, li 
compra; e l'approvazione e le lodi si trasformano, sotto tal 
governo, in merci. Di quinci, l'ignobile e puerile schiera 
de' soddisfatti ad ogni costo, che si atteggiano, parlano, 
scrivono (lodando sempre) come se fossero davvero liberi 
cittadini e la loro opinione avesse peso nelle determinazioni 
governative. Vantano i loro dritti e la loro libertà, che 
riducesi al dritto ed alla libertà di applaudire al governo. Tra 
costoro, quelli che non sono venduti materialmente 
rassomigliano a quei fanciulli i quali, con elmo di carta, 
spada di legno, credono rappresentare Scipione o Marcello.</p>
<p>Il despota regna con la sciabola, il re costituzionale 
con l'oro, quindi appena il reggimento d'uno Stato d'assoluto 
cangiasi in costituzionale, le gravezze crescono in modo 
esorbitante. Il dispotismo incatena i corpi, il 
costituzionalismo perverte il morale; quello comprime 
l'elatere dell'animo, questi lo logora, lo distrugge, ed abitua il 
cittadino ad una continua transazione, a quel cinismo di cui 
la Francia è scuola e sentina e da essa si è sparso sull'Europa 
intera. Sotto nome di libertà, favorito e protetto il monopolio, 
e quindi il proletario abbandonato affatto all'avidità de' 
monopolisti ed incettatori. La politica esteriore, codarda ed 
ipocrita, dovendosi tutelare gl'interessi di una dinastia, 
facendo le viste di propugnare i dritti della Nazione. 
Conchiudo, monopolisti, dottrinarî, giornalisti, editori... 
vantaggiano col reggimento costituzionale, mentre le sorti 
de' proprietari<note place="foot"><p><add resp="ed">È probabilmente un <hi rend="italic">lapsus</hi> per “proletari”</add>.</p></note> e 
quelle del minuto popolo peggiorano. Sovente una tal forma 
di governo è d'impaccio ad un principe, od un ministro 
riformatore; se gli stati napoletani avessero avuto uno statuto 
al tempo in cui Tanucci ne resse le sorti, probabilmente a 
questo ministro sarebbe riuscito impossibile attuare le tante 
riforrue. Questo governo ermafrodito impaccia un 
principe che voglia far del bene, ma non frena le niquizie di 
un despota.</p>
<p>Parmi di aver dimostrato che, sia l'Italia divisa in varî 
principati, sia riunita sotto una sola monarchia dispotica o 
costituzionale, la nazionalità italiana non esisterà per questo; 
l'Italia sarà feudo di varî principotti, o di un solo, e 
gl'Italiani non altro che vassalli. Ma voglio supporre erronee 
le ragioni esposte, e concedere che la nazionalità esiste ogni 
qualvolta le dinastie, o la dinastia regnante, siano indigene, e 
farmi a studiare sui mezzi e le probabilità di scacciare i 
stranieri dal suolo italiano, e francare il paese da ogni loro 
ascendente<note place="foot"><p><add resp="ed">Segue, cancellato:</add> Prima d'intraprendere un tal 
ragionamento è mestieri, innanzi tutto, riflettere se la 
geografica posizione dell'Italia, la feracità del suolo, l'energia 
e l'acutezza d'ingegno de' suoi popoli, la destinano ad 
essere una nazione, in mare come in terra, fortissima. La 
Francia troverebbe nell'Italia unita una rivale prepotente in 
armi ed in commercio, e l'Inghilterra dovrebbe, più che il 
Russo, temere il credito, le tradizioni e le simpatie che la 
bandiera italiana osserva in Oriente. È però Francia ed 
Inghilterra, come sempre han fatto, debbono, a forza aperta o 
col tradimento, impedirne, per utile proprio, il 
risorgimento.</p></note>.</p>
<p><hi rend="italic">Autorità, tradizioni e forza</hi> sono i principî su 
cui son costituiti tutti i governi d'Europa, la sola differenza 
che passa fra loro dipende dalle diverse gradazioni con cui la 
libertà individuale accordasi con essi, perciò nella sustanza 
differenza non v'è. Cotesti principî son già in discredito; 
<hi rend="italic">libertà, nazionalità, diritto</hi> sorgono ad osteggiarli; di 
quinci la lega dell'Europa intera contro le nuove 
idee<note place="foot"><p><add resp="ed">Segue cancellato:</add> Quasi tutti i moderni Stati sono 
aggregato di varie nazionalità, o posseggono colonie in 
lontane regioni, sarebbe quindi cosa assurda per essi, e 
puerilità il pretendere per parte nostra, che si facessero 
propugnatori delle nazionalità, e combattessero, per giovare 
altrui, i principî su cui appoggiano la loro esistenza.</p></note>. I 
governi occidentali, più del nord temono queste idee, e 
quindi più immediatamente interessati ad osteggiare ogni 
rivolgimento; né questa triade rivoluzionaria può essere 
mutilata in modo alcuno; sconvolte le passioni popolari, è 
impossibile arrestare il torrente ed egli è assurdo per parte 
nostra il pretendere che si facessero a combattere, per 
giovare altrui, i principî su cui si basano. Può mai suscitare 
la rivoluzione chi la teme più di qualunque altro nemico? 
Potranno esservi momenti, come è accaduto, in cui le 
potenze occidentali, per loro mire particolari, facessero le 
viste di proteggere i rivolgimenti popolari contro la 
prepotenza del nord, ma appena ottenuto il loro intento, 
s'unirebbero co' nostri nemici per opprimerci, spezzare, 
dopo essersene servito, un pernicioso strumento e punire 
come delitto di maestà i fatti da loro promossi e le speranze 
che han fatto sorgere. Se l'Austria che francamente ci 
osteggia merita l'odio nostro, Francia ed Inghilterra (e parlasi 
qui del governo, non già del popolo) meritano odio e 
disprezzo perché nemiche occulte. Alì Tébélen diceva ai 
Greci: <quote>“Non contate che su voi soli: Russi, Inglesi, Francesi, 
tutti vi saranno nemici dal momento che sapranno che volete 
essere un popolo, non perdete mai di veduta questa 
importante verità”</quote>. Ed egli è cosa naturale che la sola ragione 
d'impedire che un altro Stato, dalla condizione di vassallo, 
venisse a sedere accanto a loro ne' congressi europei, 
sarebbe bastante per far volgere in noi tutte le loro 
armi. Dunque il risorgimento italiano altro non potrà essere 
che la vittoria delle nostre armi sull'Europa de' re. In qual 
modo compiere una tanta impresa? Quali mezzi posseggono i 
principi italiani per combattere l'Europa intera è quello che 
verremo ora studiando.</p>
<p>Il primitivo e naturale concetto è una lega dei principi 
italiani contro l'Austria, ma essi le debbono due volte il 
trono; sin dal 1815 è l'Austria che 
timoneggia la loro politica, che protegge i deboli 
dall'ambizione de' forti, e tutti dalla rivoluzione. Quale 
utile avrebbero essi di cacciarla dall'Italia, privandosi così 
del più saldo sostegno de' loro troni? Del 
Lombardo–Veneto dovrebbero creare uno Stato indipendente 
o spartirselo, cose entrambi di somma difficoltà ed 
imbarazzo. Il supporre che tutti cooperassero 
all'ingrandimento d'un solo, è un assurdo inutile a discuterlo, 
che il senso comune ed i fatti han dichiarato impossibile. Ma 
poniamo che i popoli con mezzi vìolenti e più stabili che nel 
'48 costringessero i principi a scendere 
nell'agone, quale speranza potrebbe porsi in una lega che 
porta con sé il germe della dissoluzione, il mal volere? 
Concedasi vinto anche questo ostacolo, restano sempre le 
discordie, il dubbiare, la poco energia con cui operano le 
armi collegate: la storia registra fatti innumerevolì che ne 
dimostrano l'impotenza. L'Europa s'é collegata contro 
Federico II, contro l'Inghilterra durante la guerra americana, 
contro la Francia durante la rivoluzione; Federico uscì 
vittorioso dalla lotta, l'Inghilterra conservò sempre una 
grande superiorità sui nemici, fu la costanza degli americani 
e l'abilità di Washington che la vinsero; i Francesi vinsero 
sempre, caddero per propria stanchezza e non già per virtù 
del nemico. Chi è solo ha il vantaggio incommensurabile 
dell'unità di volontà e di comando. E furono leghe coteste in 
cui ogni collegato da sé solo pareggiava, se non superava di 
forze, il comune avversario. Cosa sperare adunque da quella 
di principi italiani di cui tutte le forze messe insieme sono 
inferiori alle austriache, e fra cui contasi il papa, cosmopolita 
e centro di dissoluzione e discordie?</p>
<p>Se l'Austria abbandonasse la sua abile politica e 
minacciasse di voler conquistare d'un sol tratto l'Italia, 
sarebbe il solo caso di una lega sincera, ma durevole quanto 
il periglio. Le leghe fra i despoti non son mai cementate da 
mire comuni e durature, l'indole d'un principe, il suo 
capriccio, un matrimonio cangia la politica e si violano i 
patti. Basta promettere ad uno de' collegati vantaggi in 
preferenza degli altri per staccarlo dalla lega, e forse da 
amico farlo nemico. La colleganza de' re contro i popoli è 
la sola possibile e permanente; essa esiste di fatto, essendo il 
periglio comune e durevole.</p>
<p>Facciamoci ora a discorrere del caso in cui un solo 
de' principi italiani voglia assumere l'impresa d'unificare 
l'Italia, numeriamo i nemici: prima l'Austria, che tre o quattro 
disfatte non debellano, mentre le perdita d'una battaglia 
prostra le forze d'un picciolo Stato; con l'Austria s'uniranno 
gli altri principi italiani facenti ogni sforzo per 
salvare i loro troni, ed il papa con essi, che oltre di 
chiamare l'Europa intera in sua difesa, lancerebbe in campo 
la livida schiera de' clericali, con le armi che le son 
proprie, tradimento e raggiro. Armi efficacissime in quello 
sciame di cortigiani di cui circondasi il trono, e che temono 
scapitare se il padrone vien costretto a spandere in circolo 
più ampio i suoi favori. Non trattasi di un re che caccia i 
stranieri dai proprî Stati; ma di un picciolo Stato che 
conquisti e debelli Stati ad esso molto superiori di forze.</p>
<p>A contrappesare tanti nemici, il principe conquistatore 
si rivolgerà alle simpatie de' popoli italiani, che, in un 
baleno, potrebbero rovesciare i troni, soffocare le mene de' 
clericali, e schierarsi sotto il suo vessillo. Ma il trionfo del 
popolo in ogni Stato non basta ad ottenere l'unità di voleri e 
di sforzi che richiede l'impresa. Il volontario cangiamento di 
dinastia è per sé medesimo illogico, chi può rispondere della 
virtù di una schiatta? In parità di potere la migliore dinastia è 
sempre la regnante, e perché la più affine, e perché il paese 
non sottogiace all'invasione d'uomini nuovi ed ignoti. 
Allorché tali cangiamenti non avvengono per forza d'armi, 
sono tranelli di pochi imbrogliatori, che il futuro ed il 
presente bene della patria sacrificano a' vantaggi personali 
che sperano dalla nuova corte. Arrogi, che nel caso di cui 
parliamo, trattandosi di cessare d'esser monarchia per 
diventar provincia di monarchia, maggiori sarebbero le 
difficoltà. A tali unificazioni ripugnano i popoli, e più che gli 
altri, e con ragione, gl'Italiani. Adunque ogni città, ogni Stato 
imporrebbe a questo principe patti, chiederebbe tali 
guarentigie da suscitare in esso gravi preoccupazioni; egli 
vedrebbe il trono de' suoi avi abbandonato in balia de' 
mugghianti flutti de' popolari rivolgimenti, né potrebbero 
menare a fine guerra lunga e terribile.</p>
<p>Suppongasi ora cotesti ostacoli rimossi, ed il popolo 
italiano, con illimitata fiducia, abbandonarsi all'arbitrio di 
questo principe, e che niun partito, niun uomo sorga a 
propugnare idee contrarie o a spargere diffidenza. In tale 
ipotesi, impossibile a verificarsi, esaminiamo se questo 
principe potrà osteggiare e vincere l'intera Europa. Quanti 
ostacoli e di sommo rilievo non si opporrebbero al rapido 
andamento dell'impresa? delle tasse e della coscrizione, due 
muscoli della guerra, per mancanza d'ordinamento e d'unità, 
per diversità di leggi, d'usi, di tradizioni, sarebbe quasi 
impossibile ad avvalersi. L'Italia deve costituirsi e 
guerreggiare nel tempo stesso; e son miracoli questi che 
fanno le monarchie? Sperasi forse nell'esaltazione 
universale? essa, senza dubbio alcuno, è arma terribile contro 
il nemico, spiana nell'interno ogni ostacolo, tien luogo di 
leggi e di magistrati, ma potrà un principe avvalersene senza 
tema di rivolgerne in se medesimo la punta?</p>
<p>I liberi e popolari oratori che suscitano le passioni; le 
promesse e le speranze d'un migliore avvenire; schiusa la via 
a brillanti e rapide carriere; il magico nome di libertà che 
agita gli animi e li sospinge in cerca di moto e d'azione; 
l'amore che tutti sentono per la cosa pubblica, perché a tutti è 
dato liberamente parlarne, farà correre a torme gli uomini 
alle bandiere, ed entreranno nel pubblico tesoro le 
sustanze de' privati. Ma potrà un principe avvalersi di 
questi mezzi? ordinerà invano ai suoi agenti di far suonare le 
parole di patria e libertà: il suono sarà fioco, il senso oscuro 
nella bocca di un cortegiano; unite con le lodi della 
<hi rend="italic">magnanimità</hi> del principe formeranno una strana e 
discorde mistura. Gli uomini che fra l'universale esaltazione 
corrono alla pugna non possono che esser prodi: come 
sfuggire, se codardi, alla pubblica esecrazione? La libertà, 
facendo d'ogni cittadino un censore del governo, ne forma 
eziandio un sostegno. È cosa notissima come erano onorati 
presso le antiche repubbliche que' cittadini che si facevano 
a scoprire e rivelare le trame dannose allo Stato; e fra i 
moderni stessi, non appena vien adottato il reggimento a 
popolo, ogni cittadino non dubita farsi il persecutore de' 
contumaci, opera vilissima in una monarchia. La repubblica, 
non escludendo nessuno dal sindacato, ed ogni cittadino 
avendo il diritto di censurare la condotta del generale, non 
esiterà a denunziare il soldato o qualunque ufficiale; e la 
stampa, la libera parola ne' circoli e nelle piazze, gli offrirà 
il mezzo come farlo dignitosamente ed eziandio acquistarne 
fama. Per contro un severo e pubblico censore trasformasi 
sotto il principato in un vile delatore: il silenzio è imposto, o 
almeno la parola limitata; è inviolabile il principe, e non è 
ragionevole, dicono i monarchici, <hi rend="italic">trovare difetto 
d'ingegno, di carattere, di patriottismo negli uomini che il 
principe chiama a reggere lo Stato</hi>. Adunque la censura 
non colpirebbe efficacemente che il povero gregario e 
dovrebbe esporsi a voce bassa nelle anticamere delle <hi rend="sc">EE. 
LL.</hi>; quindi, comunque rivolta al bene del paese, diverrebbe 
atto obliquo e degradante. Inoltre è natura dei cuori generosi, 
il non sentir simpatia pei re o altro potere che s'impone al 
paese, e sotto tali reggimenti i refrattarî trovano protezione 
e compatimento, e non già riprovazione: questa è una delle 
tante cause per cui gli eserciti regî, ad onta di pene 
rigorosissime, non son mai saldi come le schiere 
repubblicane.</p>
<p>Né qui finiscono le cagioni che danno il primato agli 
eserciti di un popolo libero. È istituzione fra questi il fare 
abilità al valore ed all'ingegno di palesarsi ed aspirare a balzi 
ai primi onori, di quinci, l'universale operosità, l'ambizione, 
madre d'eroi. Un generale d'esercito, avido di conservare 
l'aura popolare, stimolato dalla sferza d'una stampa libera e 
severa, sollecito di soddisfare alla pubblica aspettazione ed 
impedire che un rivale, con arditi disegni, lo soppianti, 
precipitasi in quelle audacissime imprese che sono l'impeto 
di un popolo corrente verso la libertà. Nei regî eserciti è ben 
diverso il modo di governarsi: il campo della scelta 
angustiato fra un cerchiolino di favoriti; il duce supremo 
contento del favore del re, scudo e difesa sicurissima 
a qualunque errore; un ciondolo inviato dai penetrali della 
reggia, segno di schiavitù più che d'onore, tenuto in maggior 
conto che la pubblica opinione. Da queste varie cagioni 
risulta la paralisi, il dubbiare continuo, il temporeggiare, la 
prudenza spinta alla pusillanimità, e per conseguenza 
meschine imprese, disastri o patti vergognosi.</p>
<p>Ne' rivolgimenti popolari, egli è vero, che accanto 
agli eroi si veggono codardi ed impostori, ed il disordine 
spesso accompagna le grandi imprese, ma non perciò vien 
turbato il rapido corso degli avvenimenti.</p>
<p>Le rivoluzioni son come le onde d'un rapido torrente 
che, quantunque torbide della mota sollevata dal fondo, non 
s'arrestano perciò, né cessano di sgombrare con fremito gli 
ostacoli che contrastano al loro corso. Appena un principe, o 
un potere qualunque sorge a reggere il movimento, e dice: 
<hi rend="italic">farò io</hi>, immediatamente ogni cittadino diviene 
d'attore spettatore, l'impeto della rivoluzione 
s'ammorza<note place="foot"><p><add resp="ed">Segue, cancellato:</add> Assennati gl'Italiani dopo tante 
esperienze, non dovrebbero ne' rivolgimenti, come han 
fatto per lo passato, affidare a governi dittatoriali le loro 
sorti; ma, disgraziatamente, il volgo ancora va ripetendo che 
la sola sferza del dispotismo può costringerci a libertà. Si 
giunge a credere la tirannide utile a qualche cosa! Tanto essa 
ottenebra l'intelletto e gli animi perverte, che temesi di 
francarsene.</p></note>.</p>
<p> Suppongasi che dall'ignobile schiera de' moderni 
cortegiani, da quella turba di generali cresciuti fra le 
pedantesche discipline de' quartieri, sorga, come dalla 
brillante nobiltà del medioevo, non serva, ma partecipe de' 
splendori del trono, un Condé, un Turenna, un 
Montecuccoli. esso non potrebbe menare a buon fine la 
guerra italiana, avvegnaché, dovendo, durante la guerra, 
creare la nazione, gli farebbe d'uopo d'un potere più che 
sovrano. La sola libertà può risolvere il complicato 
problema: abrogando ogni legge, dichiarando libero ed 
indipendente ogni Comune, ogni cittadino, si spezzano le 
pastoie domestiche, le differenze, i limiti de' vari Stati 
spariscono, e dall'uguaglianza l'unità risulta di fatto; e così 
non sarà l'effetto d'un nuovo patto imposto agl'Italiani, ma la 
naturale conseguenza dell'abolizione di ogni patto. Reso 
libero ed indipendente, ogni Comune avrà il solo obbligo, 
che gli viene imposto dalla necessità di conservare 
l'acquistata libertà ed indipendenza, di concorrere con tutti i 
suoi mezzi a francare l'Italia dai nemici esterni. Una 
Convenzione italiana ripartirà sui diversi Comuni, ma senza 
ingerirsi della loro interna amministrazione, 
proporzionalmente le gravezze volte ad alimentar la guerra, e 
l'esercito, eleggendosi, come è suo diritto, i capi, sarà 
l'esecutore de' voleri della nazione: sgomberare l'Italia 
dalle Alpi al mare <hi rend="italic">da ogni elemento straniero e 
tirannico</hi>. Potrà mai un principe operare in tal modo? Egli, 
non potendo accordare illimitata libertà, o dovrà 
bandire in Italia nuove leggi, o pretendere che tutti si 
uniformassero durante la guerra a quelle di uno Stato, cose 
entrambe impossibili ad effettuarsi. In ogni provincia, in ogni 
Stato giungeranno i regî commissarî, ed il malcontento o 
l'indifferenza li accompagneranno come l'ombra i corpi. 
L'Italia non subirà mai il giogo d'un potere che abbia il 
benché minimo carattere d'uno de' presenti Stati in cui 
essa dividesi: tutto ciò ch'è esclusivamente piemontese, 
napoletano, romano... non è italiano. Un principe, durante 
qualche disastro, essendo puerilità supporre una sequela non 
interrotta di vittorie, può scendere a patti per salvare il trono 
degli avi; e però all'Italia fa d'uopo una rappresentanza 
nazionale, per cui non siavi altro utile se non quello 
dell'intera Italia, e che dirà: tutto o nulla. Se vi fosse una città 
che venga dall'esercito considerata come capitale, sarà lo 
scoglio contro cui romperebbero i nostri sforzi. Carlo 
Alberto pensò a difendere Torino, i veneziani Venezia, i 
romani Roma... tutti furono vinti, perché angustiarono l'idea 
italiana fra le mura d'una capitale; durante la guerra l'Italia 
non dovrà averne altra che il punto strategico determinato dal 
corso delle operazioni militari. Un principe non può, con 
animo sgombero da sospetti, armare l'intero popolo italiano e 
trasformarlo in un esercito, e per tema di non poterlo 
padroneggiare e perché la natura del suo governo nol 
comporta; il principe dovrà guerreggiare con l'esercito, e la 
nostra è guerra da combattersi dall'intera nazione. Solo un 
Alessandro, un Cesare, un Napoleone... potrebbe menare a 
compimento una simile impresa, ma questi grandi, sempre o 
quasi sempre, sorgono dalle rivoluzioni; ed inoltre la 
monarchia italiana, fondata da un Alessandro, facendo 
cedere il fato alla prepotenza del suo genio, sfascerebbesi 
alla sua morte, come si sfasciarono tutti gl'imperi fondati per 
conquista. I vantaggi che può offrire la monarchia non sono 
tali da far dimenticare agli Italiani le loro splendide 
tradizioni municipali; le rivalità e l'odio fra i diversi popoli 
con tale reggimento non si spengono, ma crescono, e le 
detronizzate famiglie non mancherebbero usufruttarle in loro 
favore; la libertà assoluta e l'uguaglianza può solo cancellare 
le rimembranze del passato. I re, che da disgregate baronie 
formarono regni, sonovi riusciti distruggendo od assorbendo 
nella corte le famiglie baronali, ed unificando i popoli con 
abolire il vassallaggio; ma i tempi son mutati, ed assai 
diverso è il caso in Italia: la più larga promessa che farà un 
principe è uno statuto, cosa sia il sappiamo; promessa che 
non tarderebbero, e più largamente, a fare i suoi rivali, ed in 
parità di circostanze ognuno preferirà di esser monarchia 
piuttosto che provincia di monarchia. In una parola, la storia 
e la ragione han dimostrato abbastanza che la forza non 
fonda Nazioni, ma conquista schiavi.</p>
<p>Finalmente, se la sola guerra di popolo, e guerra affatto 
rivoluzionaria, può solo riscattare l'Italia dal suo 
servaggio, non v'è luogo più a dubbî, se debbasi o pur no 
lasciar campo alla monarchia di mischiarvisi. Una 
rappresentanza popolare che sorgesse in uno degli Stati in 
cui è divisa l'Italia, non potrebbe né dovrebbe porsi 
d'accordo, per cacciar lo straniero, con niuna delle monarchie 
italiane; troppo diverse sarebbero i mandati dei due poteri, 
troppo diverse le mire, per sortirne un buon effetto. Il 
principe, più che all'indipendenza italiana, dovrebbe mirare 
alla salvezza del proprio trono, che il reggimento 
repubblicano, ricco in Italia di splendide tradizioni, 
minaccerebbe di ruina. Un potere nazionale, per contro, col 
mandato di sgomberare l'Italia di quanto osta alla sua 
nazionalità e libertà, dovrebbe in ogni modo impedire che il 
principato acquistasse credito e potere. L'uno direbbe: 
meglio io re e l'Italia schiava, che questa libera ed io esule. 
L'altro non dovrebbe riconoscere altri limiti che le Alpi e il 
mare; altro patto che l'assoluta libertà. Ma concediamo che, o 
sconoscendo ognuno la propria politica, o per volere della 
nazione, s'accordassero, quale potrebbe essere il patto? 
interrogare il paese a guerra vinta, lo stesso del 
'48; né pare che lo spirito di conciliazione 
potrebbesi spingere più oltre di quello che lo fu in 
quell'epoca fatale. Si mantenne il patto fra tanta concordia? 
No; l'atto della fusione il ruppe; e così avverrebbe sempre, 
da' regî o da' repubblicani (a chi prima capitasse il 
destro) sarebbe infranto. Ed è poi da supporsi che un re, 
eziandio nella certezza di essere eletto, rinuncierebbe al 
diritto divino, per surrogargli quello del popolo? Dio non può 
interrogarsi, il popolo sempre; concedere al popolo il diritto 
di fare un re, è, vogliasi o no, concedergli il dritto di disfarlo.</p>
<p>Ma concediamo tutto possibile, la colleganza, il patto, 
la fede al patto; a chi verrebbe affidata la suprema direzione 
della guerra? Ai generali regî, o ai repubblicani? 
Permetterebbero questi che le loro forze venissero logorate e 
distrutte dall'indubitata incapacità e dalla dubbia fede di 
quelli, o affiderebbe il re il proprio esercito a generali d'un 
partito avverso? Egli è facile in simili momenti gridare 
concordia, arrestandosi alle fallaci apparenze delle cose, 
senza discernerne i veri rapporti, ma nella pratica poi si 
veggono sorgere gli ostacoli che generano disordine, 
codardia, illusioni, disfatta.</p>
<p>Finalmente, le speranze di vedere ingranditi i 
possedimenti di casa Savoia con l'aiuto delle Potenze 
occidentali; non essendo se non calcoli ed utili parziali, o 
tutto al più di una provincia d'Italia, non entrano nel quadro 
di questo libro; nondimeno ne parleremo di volo. Un forte 
regno boreale, se non è vassallo della Francia, è dannoso per 
essa.</p>
<p>La Francia, ogni qualvolta muove guerra all'Austria, 
deve, per ragione strategica, dirigere i suoi sforzi nella 
vallata del Po, mentre all'Austria, per contro, conviene 
tenersi in questa sulle difese, e schierare sul Danubio 
l'esercito maggiore; quindi alla prima rileva sommamente 
che in Italia, fra esse e l'Austria, non s'intrammettesse altra 
Potenza, capace, se non d'altro, di mantenere la propria 
neutralità. Il supporre questo regno sempre ligio a Francia è 
puerile concetto che non merita risposta. Una volta costituito, 
esso avrebbe propria autonomia, proprî interessi, i 
quali attese le frontiere e la natura de' prodotti, 
l'avvicinerebbero più alla Germania che alla Francia. E 
questo regno italiano non potrebbe giammai dar norma 
(come asseriscono i suoi propugnatori) alla politica degli altri 
Stati: Napoli, Toscana, il papa, per non subirne la 
preponderanza, si getterebbero nelle braccia del Russo, 
dell'Austriaco, del Francese: negarlo è disconoscere l'istoria 
de' Longobardi, degli Angioini, de' Visconti, di 
Venezia. Ma i Stati italiani han voluto subire un protettorato 
italiano, perché natura de' principi come de' popoli è, 
allorché son costretti di avere un protettore, di scegliere 
sempre il più potente ed il più lontano. Quindi questa utopia, 
che sperano o fingono di sperare i cortegiani, non 
vantaggerebbe, e forse ben poco, che i soli 
Lombardo–Veneti. Fo fine a questo ragionamento, persuase 
di aver dimostrato abbastanza che la nazionalità cercata ad 
una lega di principi, ad una monarchia, è un fantasma, una 
illusione, non è nazionalità; né potrà mai attuarsi, perché 
leghe principesche, o principi non possono né conquistarla 
né conservarla. L'Italia, per vincere i suoi numerosi e potenti 
nemici, bisogna che combatta svincolata dalle pastoie 
domestiche: la guerra del risorgimento gli Italiani debbono 
guerreggiarla da uomini perfettamente liberi: richiedere 
all'esaltazione le schiere, ed al bollore delle passioni popolari 
quei genî che mai non mancano nelle rivoluzioni, come le 
folgori non mancano alla tempesta; il credere che la libertà 
debba seguire l'indipendenza è funestissimo errore, è quel 
desso che nel '48 ci ricacciò nella 
schiavitù.</p>
<p>. Affermano alcuni, ma non molti, che potrebbesi, 
benché privi di nazionalità, godere di libertà. La più parte di 
costoro son dotti, pei quali, a loro credere, è patria il mondo; 
e cotesta vanità può, in parte, adonestare il loro asserto che, 
assurdo quanto quello di nazionalità senza libertà, male 
adeguerebbesi colla loro dottrina.</p>
<p>L'essere privi di nazionalità vuol dire che un elemento 
straniero debba, nella nostra patria, preponderare, ed in tal 
caso è indubitato che la libertà individuale verrà lesa. 
L'Italia, o parte di essa, dicono costoro, potrà formar parte di 
un'altra nazione libera, e godere di una tal libertà. In primo 
luogo, come l'utile, le attitudini, le inclinazioni non si 
riscontrano mai identiche fra due individui, del pari avviene 
delle nazioni. Un Italiano non sarà mai né Francese, né 
Tedesco, senza una forza estrinseca che violenti il suo 
naturale. È questa una verità sentita, un assioma che non ha 
bisogno di dimostrazioni; una provincia italiana, o l'intera 
Italia che facesse parte di liberissimo impero, non potrebbe 
perciò dirsi libera; gli Italiani non sarebbero che schiavi beati 
(per quanto possa esservi beatitudine fra le catene), ma non 
altro che schiavi. Se poi l'Italia, o parte di essa, fosse 
confederata con altra nazione, in tal caso sarebbe libera se 
unita da volontario patto ed allora di fatto esisterebbe la 
nazionalità; ma se una ragione qualunque imponesse questo 
patto, nazionalità e libertà sparirebbero entrambe. Tali 
furono i Cisalpini, vergogna maggiore del bastone tedesco. 
Tra i Cisalpini ed i moderni Lombardo–Veneti havvi la 
differenza medesima che fra un vile cortigiano ed un fiero e 
dignitoso cittadino condannato per delitto di maestà. Se la 
semplice centralizzazione italiana può intaccare la libertà, 
come essa può mai rimanere intera sotto l'attrito che 
eserciterebbe su noi un popolo straniero? eziandio riducendo 
il tutto alla sola libertà di stampa, pure i scrittori che si 
faranno a propugnare l'utile della propria nazione, 
giungeranno ad un punto che intaccheranno il protettore; e la 
forza li farà tacere, se l'oro non giungerà a comprarli.</p>
<p>Facciamoci ora a considerare la libertà, nel suo vero 
aspetto, nel suo vero significato: dritto di eleggersi i proprî 
maestrati, di essere giudicati da' propri conterranei; 
di esser legislatori di se medesimi; di non sottostare ad 
alcuna determinazione, senza che venga ascoltato il proprio 
parere, o di chi eleggesi quale rappresentante. Possono tali 
condizioni verificarsi senza una recisa nazionalità? 
Oltrecché, come un individuo per esistere deve sentire il 
proprio essere, la propria sensibilità, ed avere un pensiero 
tutto suo, attributi che non solo non possono venirgli 
comunicati, ma vengono distrutti o mutilati dalla benché 
minima influenza altrui, del pari ogni influenza straniera non 
potrà mai favorire, ma ritardare il nostro risorgimento.</p>
<p>Sperano altri che un popolo straniero ci conquisti per 
poi donarci libertà, ed è questa delle utopie la più assurda e 
codarda ad un tempo stesso. Il forte troverà maggior 
vantaggio nel comandare, che nel francare completamente il 
debole; senza che, la libertà ottenuta in dono non potrà essere 
che condizionata, quindi mutilata; non è libera una nazione 
convinta, ch'altri, volendo, possa rapirgli la sua libertà; la 
piena fiducia nelle proprie forze è una condizione 
indispensabile (fiducia che solo dai fatti può emergere), 
quindi la libertà deve non solo conquistarsi, ma conquistarsi 
senza aiuti. Se gl'invasori d'Italia, ritirandosi, 
l'abbandonassero a se medesima, non per questo l'Italia 
sarebbe libera: senz'alcuna fiducia, o almeno dubitando del 
suo valore, ad ogni incontro, non potrebbe che trattare 
umilmente con l'antico padrone temendo che questi gli 
rapisse il dono concesso, ed è spettacolo più della schiavitù 
umiliante lo scorgere una nazione che vantasi di essere libera 
subire le violenze d'un prepotente vicino. L'Italia per essere 
libera deve essere indipendente, e libertà ed indipendenza 
non altrimenti si ottengono che conquistandole: l'Italia deve 
<hi rend="italic">fare da sé</hi>; e tanto più salda sarà la sua futura libertà 
per quanto più numerosi saranno i debellati nemici, e più 
superbi i monumenti di gloria meritati per conquistarla.</p>
<p>Dicono i dottrinarî, i quali temono che i marosi della 
rivoluzione non li sommerga insieme alle lor dottrine: che 
bisogna educarsi al vivere libero: ottenerlo per gradi e non 
per salti, ed accettare una mezzana libertà come sgabello 
all'intera, come pegno di migliore avvenire. Strano ed 
assurdo argomento. La brama di libertà è sentimento, è 
aspirazione naturale dell'uomo, e non già dottrina, ed i 
ripetuti sforzi del dispotismo non bastano a distruggerla. 
L'uomo sottoggiace all'altrui dipendenza, non già perché 
mancasse in lui il desiderio di francarsene ed il 
convincimento di usare utilmente di sua libertà, ma perché 
teme maggiore tirannia, ed altri mali, che la propria 
immaginazione, guasta dal desiderio della quiete, gli figura; 
ed è al bisogno, al desiderio di conservare parte di sua 
libertà, ch'egli sacrifica la rimanente. Allo schiavo è forza 
che sia educato secondo i voleri del padrone; ma per vivere 
da uomo libero basta seguire gli impulsi della propria natura, 
né havvi necessità di educazione.</p>
<p>L'uomo appena sentesi soverchiamente gravato dal 
peso della tirannide e scorge la probabilità di rovesciarla, 
senza più, insorge; ed i progressi della scienza, lo sviluppo 
della ragione, cosa valgono all'insurrezione ed alla battaglia? 
quali dottrine sospinsero gli Svizzeri alle armi, o inspirarono 
la guerra degli Olandesi, degli Americani? quali dotti 
contava la barbera Grecia allorché dava l'esempio del più 
eroico coraggio e del più sentito patriottismo?</p>
<p>Ghermita la vittoria, il soccorso della scienza sembra 
indispensabile; essa può, svolgendo i tesori dall'esperienza 
accumulati, additare i mezzi come confermare le conquiste. 
Ma questi vantaggi, il fatto li dimostra più effimeri che reali, 
perciocché non accettano le nazioni i suggerimenti della 
scienza, ed il volgo di niun progresso è capace se non v'è 
balzato dall'imperiosa necessità; né havvi ragionamento oltre 
il fatto che valga a convincerlo; i mali sofferti, il bene 
conquistato, sono i soli argomenti che fruttano. La 
discussione, le opinioni, i sistemi emergono dai mali che 
soffre la società, e la dottrina, in politica, segue e non 
precede fatti. Essa dimostra di quanta levatura sia il pensiero 
della nazione, ma non già la più o meno probabilità d'un 
rivolgimento. Una nazione senza dottrina sarà come un uomo 
semplice e di soverchia buona fede, che facilmente cade 
nell'inganno, ma non mancherà per questo di forza, di 
coraggio, d'eroismo, e dell'ardente desiderio di migliorare la 
propria condizione. E può eziandio avvenire che un popolo 
dottissimo, imputridito nei vizî, abbandoni, non curante, il 
proprio destino al primo venuto. Né le nazioni si 
addottrinano e sortono dalla loro semplicità a furia di libri e 
di giornali, ma progrediscono attraverso una serie di fatti 
terribili e sanguinosi. L'opinione la più assurda è il supporre 
che una mezza libertà possa bel bello, e senza veruna scossa, 
menarci all'intera, mentre cotesto vantato progresso legale 
mena dritto alla corruzione. Facciamoci a sviluppare in tale 
asserto.</p>
<p>Le condizioni indispensabili ad un popolo per 
conquistare una libertà duratura sono: lo sforzo per 
rovesciare la tirannide, determinato m mali presenti; e per 
evitarli in avvenire la piena conoscenza della causa di questi 
mali, ricercati dalla scienza. Esaminiamo la mezza libertà, 
quanto favorisca coteste cagioni determinanti e dirigenti.</p>
<p>I reggimenti moderati, per loro natura, nascondono e 
leniscono i mali che, non essendo abbastanza sentiti per 
obbligarci a ritorcere in noi medesimi lo sguardo, ci 
sospingono alla ricerca dei mali di popoli più infelici, che 
dalla nostra imaginazione esagerati, ci sembrano molto più di 
quello che realmente sono, facendoci perciò benedire le 
dorate catene.</p>
<p>Il morale non compresso, ma logorato, illanguidito, 
perde la sua elasticità, ed a servi beati l'insorgere riesce 
impossibile. Accettasi senza dolore la direzione, i nervi del 
pensiero e dell'imaginazione son tronchi affatto; 
metodicamente vengono i sudditi condotti a non pensare 
diversamente da quello che vogliono i governanti; si 
avvezzano per mancanza di dolore a non rimontare 
all'origine delle cose, di quinci la mollezza. Per converso, 
afflizioni, dolori, ostacoli, l'isolamento stesso a cui costringe 
la tirannide, ritorcono il pensiero in se medesimo, che per 
propria conservazione tenta ogni oggetto, rendono l'uomo 
alacre consideratore, e suscitando le passioni s'accelera la 
reazione e sospingono alla realtà, all'azione. La congiura del 
Rutli, che divampava con la battaglia di Morgarten ed 
inaugurava la libertà svizzera, non avrebbe avuto luogo 
senza l'avversione che Alberto I d'Austria ebbe per le 
franchigie, e l'efferata tirannide di Gessler suo proconsole. 
Né l'Olanda, senza il S. Uffizio ed il duca d'Alba, sarebbesi 
francata dal terribile giogo sotto cui gemeva. E se 
l'Inghilterra avesse rispettato l'indipendenza amministrativa 
delle sue colonie, l'America farebbe parte del suo Impero. 
Avendo dimostrato come i reggimenti moderati allontanano 
le cagioni dell'insorgere, ci faremo a studiare sino a che 
punto essi favoriscono lo sviluppo delle idee.</p>
<p>Pochi, oggigiorno, sono i cultori delle scienze 
economiche e politiche, la noncuranza che, generalmente, si 
ha per la cosa pubblica, l'utile individuale affatto staccato 
dall'universale, sono cause di cotesto male, Quei che se 
n'occupano non già per farsi ripetitori, ma per trarre 
nuove conseguenze, scovrire nuove verità ed elevarsi 
all'applicazione, riscontrano nella società in cui vivono, non 
solo le cagioni determinanti a farlo, come è naturale, ma 
eziandio le istituzioni, i costumi di essa società, prescrivono i 
limiti alle loro ricerche, a guisa che la scienza si distende 
secondo tali limiti e secondo l'intensità e la purezza delle 
cagioni determinanti. Fra le nazioni ove havvi qualche 
franchigia, le cagioni determinanti sono numerosissime, ma 
volgono tali studî, non già all'esplorazione dei mali, ma alla 
ricerca del bene; oltrecché, soddisfatti un gran numero, 
pochissimi attaccano radicalmente il governo, e la libertà del 
dire da esso concessa, facendo discreditare presso il pubblico 
gli attacchi e gli attaccanti, limitano il campo della critica: 
infatti, presso queste nazioni, il frutto che si ottiene dalle 
migliaia di volumi che si pubblicano, da tante accademie, da 
tanti dotti e <hi rend="italic">dottrinarî</hi>, riducesi a qualche 
microscopica riforma politica, o ritrovato economico, in 
apparenza utile. Gli onori, gli stipendî di cui largheggiano 
questi governi coi dotti, sono incentivo a tali lavori che, 
mascherati da qualche umile osservazione, sono le più 
sfrontate apologie del presente. La tirannide, per converso, 
tutto interdice; il mistero o la fuga possono solamente salvare 
da' suoi artigli colui che ardisce alzar la voce; rarissime 
perciò le cause determinanti a scovrire le piaghe della 
nazione; ma se sorgono, purissime e fortemente sentite, altre 
non ponno essere che i mali da cui è oppressa la società, e la 
nobile ambizione dell'aura popolare comprata a caro prezzo. 
La moderazione di niuna difesa a chi osa; l'opinione pubblica 
pronta a favorire colui il quale con più ardire muove ì suoi 
attacchi, quindi libero, franco, appassionato il dire. Per 
lunghi anni si tace in uno stato dispotico, ma se la pazienza 
del popolo comincia a scuotersi, appariscono quegli 
opuscoletti che suscitano una rivoluzione. Vi sarà poca 
erudizione e sfoggio di dottrina, ma questa a che giova se 
non scende ai fatti? Conchiudiamo, che la mezza libertà, le 
concessioni, non sono stato di transizione per giungere a 
francarsi da ogni giogo, ma efficace mezzo di cui giovasi la 
forza per garentire le sue usurpazioni; è uno stato non di 
scuola, ma di paralisi. Né qui finiscono i mali dei moderati 
reggimenti.</p>
<p>I rivolgimenti di un popolo vissuto sotto un duro 
dispotismo sono più terribili, più recisi e più atti a gettar 
radici che quelli di uno Stato a metà libero. Quale differenza 
fra la repubblica francese del '91 e quella 
del '48, l'una surta sulle ruine d'un lungo 
regno assoluto, l'altra basata sul fango d'un moderato 
reggimento? Quella terrore dell'Europa e sola pagina 
onorevole della storia di quel popolo; questa oggetto di 
scherno e disprezzo universale, e macchia indelebile 
all'onore della nazione. Inoltre, istituzioni, caste, privilegî, 
culti, tutto è odiato sotto il peso della tirannide, perché tutte 
armi volte ad opprimere la moltitudine, epperò tutte nei 
rivolgimenti distrutte, quindi sgombero il cammino da ogni 
ostacolo.</p>
<p>Invece nei Stati a metà liberi, quasi tutto salvandosi, la 
rivoluzione da mille impacci è arrestata o sviata dal suo 
corso. Dottrinarî, che a voi convenga la mezza libertà, che 
l'industria ed il commercio fiorisca alla sua ombra, concedo; 
ma non asserite che essa giovi al minuto popolo, e che ci 
meni ad un migliore avvenire. L'uomo ha bisogno di lunga e 
laboriosa esperienza per giungere alla conoscenza di quelli 
ordini (che sono le leggi naturali) i quali garentiscono la 
conquistata libertà; ma per francarsi dalla tirannide che 
l'opprime, procede a salti, lo schiavo non smaglia 
lentamente le catene, ma le spezza.</p>
<p>Conchiudiamo: la libertà non ammette restrizioni di 
sorta alcuna, né fa d'uopo d'educazione e di tirocinio per 
gustarla, essa è sentimento innato nell'umana natura; le 
franchigie concesse dai despoti nei momenti che non si 
veggono sicuri della vittoria, non sono che un narcotico 
somministrato al popolo per addormentarlo fra le lentate 
catene ed annebbiarne l'intelletto, e quindi senza nazionalità, 
la libertà non può esistere. Ma oltre la nazionalità, essa per 
non dirsi una menzogna, una derisione, richiede un'altra 
condizione, per molto tempo ignorata, ora ad arte 
disconosciuta, l'uguaglianza.</p>
<p>Egli è falso che l'uomo associandosi co' suoi simili 
debba sacrificare parte di sua libertà. Questa può definirsi il 
libero esercizio delle proprie facoltà fisiche e morali, che 
vien limitato dal mondo esteriore, da' bisogni, da' mezzi 
di soddisfarli. La società, mediante la sua forza collettiva, 
trasforma in mille guisa il mondo esteriore, giovandosi, con 
infiniti modi, delle forze naturali e dei loro prodotti, quindi 
offre all'uomo un campo sempre più vasto per l'esercizio 
delle sue facoltà, accresce i suoi bisogni, facilita i mezzi 
come soddisfarli, e la vita dell'uomo associato deve 
necessariamente essere più ricca di sensazioni di quella 
dell'uomo isolato, ovvero quello goderà di una libertà 
maggiore che questo. Proudhon scrive: <quote>“La libertà di 
ciascuno, riscontra nella libertà altrui, non un limite, ma un 
aiuto; l'uomo il più libero è quello che ha maggior numero di 
rapporti coi suoi simili”</quote>. Quindi, se per un individuo o per 
una classe d'individui non si verifichi tale verità, è forza 
conchiudere che i loro rapporti con l'intera società non sono 
equi, ma v'è indubitatamente ingiustizia. Se da un uomo non 
richiedesi lavoro, mentre si costringe un altro a lavorare 
eccessivamente, havvi privilegio per quello, ingiustizia per 
questo, che sarà schiavo della società.</p>
<p>Il solo lavoro, che ogni uomo senza distinzione alcuna 
deve per proprio utile compiere, è quello che le sue naturali 
attitudini indicano ed i suoi bisogni richieggono; con questa 
legge, e non altra, tutti gl'individui componenti una società 
dovrebbero contribuire all'accrescimento del comune 
prodotto. Inoltre, cotesta società, dovrebbe porre a 
disposizione di ognuno dei suoi membri, senza veruna 
eccezione, tutti quei mezzi che essa possiede, onde facilitare 
lo sviluppo delle loro facoltà fisiche e morali, e fargli abilità 
a riconoscere le proprie attitudini e scegliere il modo come 
impiegare le proprie forze, solo in tal caso dall'assoluta 
libertà d'ognuno risulterebbe massimo prodotto e massima 
felicità. Ma quanto siamo lungi da un simile stato!.</p>
<p>Come provvedesi all'educazione del proletariato? in un 
modo negativo, costringendolo dall'infanzia a continuato 
lavoro, che aggiunge alla mancanza dei mezzi, quella del 
tempo e delle forze. E sotto qual pena, cotesta numerosa 
classe vien condannata all'ignoranza? la più terribile, la 
morte per fame fra l'abbondanza. E mentre la fame interdice 
lo sviluppo delle facoltà che la Natura ha concesse al 
proletario, e lo sospinge suo malgrado sulla via faticosa ed 
aspra percorsa dal padre; uno stolido, un idiota, dal quale mai 
potrà cavarsi frutto, perché ricco, avrà tempo e mezzi 
esuberanti per la sua educazione, che verranno inutilmente 
sprecati.</p>
<p>L'uguaglianza politica è derisione, allorché i rapporti 
sociali dividono i cittadini in due classi distintissime, l'una 
condannata a perpetuo lavoro per miseramente vivere, l'altra 
destinata a godersi il frutto dei sudori di quelli. 
L'uguaglianza politica non è che un ritrovato per sgravarsi 
dell'obbligo di nutrire i schiavi, per privare il fanciullo, il 
vecchio, il malato d'assistenza; è un ritrovato per 
concedere al ricco, oltre i suoi diritti politici, la facoltà 
d'avvalersi di quelli dei suoi dipendenti. Sonosi sciolte le 
catene de' schiavi recidendogli i garretti.</p>
<p>Una tale ingiustizia, che sacrifica a pochi i moltissimi, 
è eziandio, danno manifesto all'intera società, perché riesce 
impossibile ai null'abbienti ingegnarsi, ed ai troppo facoltosi 
manca ogni stimolo per farlo; e crescendo così la 
disuguaglianza, corresi, come altrove dicemmo, al 
deperimento, alla dissoluzione sociale.</p>
<p>In una società ove la sola fame costringe il maggior 
numero al lavoro, la libertà non esiste, la virtù è impossibile, 
il misfatto è inevitabile: la fame e l'ignoranza, sua 
conseguenza imediata, rendono la plebe sostegno di quelle 
medesime instituzioni, di que' pregiudizî da cui emerge la 
loro miseria; rivolgono la spada del cittadino contro i 
cittadini medesimi a difesa d'una tirannide che opprime tutti. 
La fame imbriglia il pensiero, aguzza il pugnale 
dell'assassino, prostituisce la donna. La società intera viene 
abbandonata al governo di coloro che posseggono, ed il suo 
utile, la sua volontà sarà sempre quella di cotesti pochi, i 
quali ammolliti dalle ricchezze, che temono di perdere, 
sacrificheranno sempre l'onore, la dignità, l'utile universale ai 
loro ozî beati, e l'ignoranza e la miseria interdicendo al 
maggior numero la libera espressione della loro volontà, 
distrugge affatto la nazionalità, espressa dalla volontà 
collettiva senza eccezione e senza prevalenza di classi.</p>
<p>Conchiudiamo: la libertà senza l'uguaglianza non 
esiste, e questa e quella sono condizioni indispensabili alla 
nazionalità, che a sua volta le contiene, come il sole la luce 
ed il calorico.</p>
<p>. Gl'Italiani siamo unitarî; tali furono gli antichi, ed una 
tale aspirazione, fra moderni, comincia da Dante. L'idea che 
nel 1814 ha cominciato a farsi popolare, che 
ha progredito sempre, che s'è mostrata dominante in tutti 
gl'istanti di vita vissuti dal popolo italiano, è l'unità; ma gli 
ostacoli per attuarla son più che moltissimi.</p>
<p>Un governo unico, pe' più liberali emanazione 
diretta del popolo, responsabile, e revocabile, e per tutti poi, 
energico, compatto, distributore di cariche, premiatore del 
merito, è il concetto volgare. Ma se non vogliamo 
disconoscere l'umana natura, sarà facile scovrire le 
conseguenze di una tal forma di governo.</p>
<p>L'uomo o gli uomini componenti il governo, non 
potranno spogliarsi delle loro passioni, rinunziare a' loro 
concetti, abdicare infine alla loro individualità: questa 
pretesa sarebbe assurda e ridicola, chi il crede possibile non 
legga questo libro, io non scrivo per esso. Eglino, come tutti 
gli uomini, vedranno le cose sotto quell'aspetto che le loro 
passioni le presentano, ed adattando i provvedimenti alle loro 
convinzioni, opereranno coscienziosamente e faranno quanto 
ad un uomo è dato di fare; quindi i loro desiderî, i loro 
concetti prevarranno su quelli dell'intera nazione, ed avverrà 
precisamente che, volendo il bene pubblico, conseguiranno 
uno scopo affatto contrario, imperciocché i desiderî, i 
concetti, le passioni di pochi non potranno essere quelli di 
tutti, la parte non può uguagliare al tutto. Inoltre tal governo 
dovrà esser forte, quindi diverrà immancabilmente tiranno, 
imponendo con la forza ciò che egli con fini rettissimi 
<hi rend="italic">vuole</hi>; e la tirannide sarà più dura per quanto maggiore 
sarà la forza dell'ingegno e della volontà degli uomini 
prescelti al reggimento; in altri termini, per quanto migliore 
sarà stata la scelta fatta. La nazione sarà libera nel 
momento delle elezioni, poi abdicherà la propria sovranità 
nelle mani di coloro che l'aura popolare menerà al potere; i 
candidati saranno varî, quindi il popolo si scinderà in partiti 
ed avverrà quello ch'è sempre avvenuto, il partito prevalente 
sarà tirannico con gli altri, e questi schiavi ed in permanente 
cospirazione contro di esso, e le continue lotte intestine 
roderanno le viscere della nazione, e sarà impossibile la 
continuità di sforzi, la perseveranza, la costanza che forma la 
felicità e la grandezza dei popoli; come nel medioevo, l'opera 
d'un partito verrà distrutta da quello che lo soppianta. Questo 
scoglio contro cui rompe, immancabilmente, la democrazia, 
lo scansarono gli antichi popoli italiani, poi i Romani, più 
tardi i Veneziani, con l'istituzione del patriziato; questo 
potere dava a tutta la macchina sociale un continuato ed 
uniforme impulso, che solo può condurre a grandi 
risultamenti.</p>
<p>Adunque, democrazia ed unità così concepite 
conducono al governo dei partiti, e nazionalità e libertà sono 
nomi che servono loro di maschera, di pretesto onde lacerare 
la patria, né qui finiscono i mali. L'unità, facendo influire 
tutto ad un centro gli umori vitali della nazione, ne consegue, 
come dicemmo nelle pagini precedenti, che il resto dell'Italia 
deperirà, quasi membra inaridite e dogliose.</p>
<p>. La federazione è concetto di pochi, ma di uomini di 
svegliato ingegno e solleciti di libertà; credono costoro, 
dividendo l'Italia in varî Stati che un patto comune unisca 
nella politica esteriore, garantirsi dal dispotismo; ma una tale 
opinione non ha fondamento.</p>
<p>La tirannide del governo in un picciolo Stato non è 
diversa da quella che opprime una grande nazione; anzi 
spesso è peggiore, è più tremenda perché più difficile 
sfuggire dai suoi artigli; e se eglino credono, con una savia 
costituzione, evitarla in una picciola repubblica, perché in tal 
caso non applicare tale costituzione all'intera Italia? Lo 
stesso potremmo dire per la prosperità materiale del paese: se 
i privilegî di una capitale son dannosi al resto della nazione, 
in ogni Stato avverrà lo stesso, il male sarà minorato, è vero, 
ma non evitato; e nel caso che potranno esservi 
provvedimenti da evitarlo in un picciolo Stato, questi 
provvedimenti stessi saranno applicabili ad uno Stato più 
vasto.</p>
<p>Oltre ciò, se i varî Stati in cui si dividerà l'Italia 
avranno simili interessi, perché non potranno reggersi coi 
medesimi ordini? se interessi diversi, allora i stranieri 
saranno arbitri fra noi. Vedremo riprodotto il miserabile 
spettacolo delle repubblichette del medioevo, che, civilissime 
com'erano, chiamavano i semi–barberi a decidere le loro 
contese. I Stati soccomberanno in una lotta parlamentare, in 
un congresso federale, se non forti abbastanza per farsi 
ragione con le armi, invocheranno l'aiuto straniero. È questo 
un fatto storico innegabile, è un fatto che lo vediamo 
riprodotto nell'Elvezia, e ciò vedrebbesi eziandio in America, 
se il vasto oceano non la separasse dall'Europa. Non appena 
troncasi una parte di una nazione, per costituirne uno Stato, 
questo immediatamente prende la propria autonomia, 
sorgono i suoi interessi, che non sono quelli dell'intera 
nazione, e ne sono tanto più discordi quanto maggiore è la 
sua estensione, e più sentita la possibilità di esistere 
da sé. Non havvi una teoria più assurda e volgare nel tempo 
stesso, di quella che nell'ingrandimento successivo dei Stati 
italiani, e nel minorarsi il numero di essi, scorge la tendenza 
all'unità; avviene precisamente il contrario. Se l'Italia si 
dividesse in due soli Stati, l'unità diverrebbe quasi 
impossibile, i loro sacrifizî sarebbero troppo grandi per 
sottomettersi volontariamente ad un tal patto; l'uno dovrebbe 
conquistare l'altro che, dopo esaurite le proprie forze, 
chiederebbe l'aiuto straniero; un grande Stato vuol conservar 
sempre l'esistenza propria; quantunque meno splendida. Per 
contro, se l'Italia venisse suddivisa in tanti Stati per quanti 
sono i suoi Comuni, ne risulterebbe di fatto l'unità; i 
sacrifizî che gli verrebbero imposti da un patto comune non 
potrebbero essere che lievi, e non sperando di reggersi e 
grandeggiare ognuno da sé in faccia ai stranieri, troverebbero 
un giusto compenso nel patto comune, non che nell'unità.</p>
<p>Finalmente, se il concetto di una federazione di Stati 
italiani è assurdo, è ruinoso nei particolari, lo è eziandio se 
vien riguardato sotto un aspetto più generale. La federazione 
altro non è che uno stato di transazione per giungere 
all'unità; e quando i costumi, il clima, le razze, la lingua, la 
religione, la geografia non costituiscono che una sola 
nazione, l'unità è un fatto superiore ad ogni calcolo, che non 
può disconoscersi senza rinnegare le leggi della natura. La 
federazione, come dice il Mazzini, sarebbe in tal caso: 
<quote>“simulacro di Patria e non patria, un gretto calcolo 
d'aristocrazia o di partiti”</quote>. E nobilitando questa idea, non 
avremmo che gretto municipalismo. Fra il contrastare la 
sovranità d'una capitale per non volerne alcuna, e 
contrastarla per diventar capitale, corre la medesima 
differenza che fra due individui, di cui l'uno attacca il 
governo per sostituirvi libertà, e l'altro l'attacchi per 
sostituirsi in sua vece; il primo è un eroe, il secondo è 
bassamente ambizioso.</p>
</div2></div1><div1>
<head>Capitolo terzo</head>
<div2 n="Sommario">

<p>IX. Diritto di proprietà. – X. Governo. – XI. 
Dichiarazione di principî – XII. Recapitolazione.</p>
</div2>
<div2 n="Testo">

<p>I legami indissolubili che esistono fra nazionalità 
e libertà, le condizioni da cui quest'ultima non può 
scompagnarsi, gli inconvenienti che si riscontrano nell'unità, 
come nella federazione, sono stati svolti nel precedente 
capitolo. Opera, diranno molti, di sola distruzione, perocché 
niuna sostituzione, s'è fatta in loro vece. La risposta è 
semplicissima: voi, che dagli individui pretendete sapere con 
quali ordini la società debba ricostituirsi, sconoscete affatto 
le leggi dell'eterna repubblica naturale, sconoscete i diritti 
dell'intera nazione, e pretendete sostituire il concetto d'un 
uomo alla ragione universale. Ogni nazione, lo abbiamo 
provato con la storia, deve sottostare al proprio fato, che, i 
rapporti sociali, il suo passato con le sue tradizioni, il 
presente, l'indole del popolo, le sue correlazioni co' vicini, 
costituiscono. Ogni nazione prossima ad un rivolgimento, 
nasconde nel suo seno il futuro reggimento, le sue future 
sorti, esse non attendono a svilupparsi, che una causa, la 
quale turbando l'equilibrio le precipiti nel moto. 
L'avvenire d'un popolo, facendo accurato studio sulla sua 
ragione storica, su i suoi rapporti sociali. può comprendersi 
nel suo insieme, come uno scienziato la scienza, ma non può 
manifestarsi che da una serie successiva di fatti, come la 
scienza non può esporsi, da quello, che pigliando le mosse 
dalle semplici e facendo seguire le une alle altre, le varie 
proposizioni.</p>
<p>Tale manifestazione comincia dall'apparire de' 
riformatori, sagaci interpreti della loro età, di cui esprimono 
il sentire. La missione di costoro non è di formulare nuovi 
ordinamenti, ma distruggere gli esistenti, esplorando sin nel 
profondo e ponendo a nudo le piaghe della società! I 
riformatori sono la manifestazione della ragion collettiva, dal 
dolore costretta all'esame de' mali sociali; sono piloti, che 
non determinano la meta del viaggio già stabilita, ma 
indicano i scogli contro cui la nave potrebbe rompere; sono 
quelli che fanno studio, che scrutano, registrano le 
sanguinose esperienze fatte dal popolo, ne traggono le 
conseguenze, le presentano ad esso dicendogli: rifletti, non 
fidarti, se non vuoi soffrire i medesimi mali.</p>
<p>Intanto i riformatori non solo distruggono, ma non 
tralasciano di proporre nuovi ordini, di creare sistemi; ma la 
prima parte del loro lavoro è sempre incontrastabile, è la 
ragione universale che predomina; nella seconda, sempre o 
quasi sempre, errano, è l'individuo che parla; non 
raggiungono mai il vero, ma tanto più vi si accostano, quanto 
più vicino è un rivolgimento. Meno sentiti, meno gravi sono i 
mali, più calmi sono gli animi, più profonda, più vasta è la 
dottrina de' riformatori, ma nell'applicarla, eglino poco o 
nulla si distaccano dagl'instituti vigenti. Se, invece, gli animi 
sono concitati, se l'odio al presente è fortemente sentito, i 
riformatori saranno meno dotti, ma di tempra più gagliarda, 
d'indole più audace; le conchiusioni vogliono esser recise, 
non vaghe, tali le richieggono i tempi; e l'applicazione de' 
principî, scostandosi dagl'instituti in vigore perché 
universalmente odiati, più si avvicinano al futuro che <add resp="ed">i 
riformatori</add> prevedono.</p>
<p>La schiera de' riformatori surse in Italia assai 
precocemente: l'accademia telesiana, come accennammo nel 
primo saggio, quindi Bruno, Vannino, Campanella, 
riconobbero i mali da cui veniva roso l'edifizio sociale, e 
dalla cima vollero diroccarlo. Cominciarono dal riscattare il 
diritto della ragione e sostituirlo all'autorità, era questa l'arma 
che dovevano guadagnarsi onde compiere la loro missione; 
questa prima tenzone costò loro la vita. I conservatori surti a 
combatterli, eziandio d'ingegno potente, furono i gesuiti 
rincalzati dalla schiera fratesca. La discussione condusse 
Bruno e Vanini al rogo, e Campanella soffrì la tortura e 
ventisette anni di carcere, e se oggi ne ammiriamo il 
profondo e splendido ingegno, i contemporanei ne 
ammirarono il sovrumano coraggio. Se i filosofi francesi del 
XVIII secolo potettero lietamente abbandonarsi ai voli del 
loro ingegno, ed oggi i socialisti disputano, senza tema del 
carnefice e del rogo, devesi ciò ai riformatori italiani che 
comprarono col sangue il diritto di ragionare.</p>
<p>Ai sullodati riformatori tenne dietro il Vico, il 
Gravina... e tutta la nobile schiera dei nostri filosofi che 
termina con Romagnosi. Le leggi, come fugacemente 
dicemmo, che regolano le società, non furono più ignote, e la 
filosofia civile, come un maestoso fiume, che raccoglie nel 
suo placido corso i spumeggianti torrenti, riunì le sparse 
membra dello scibile umano e formonne un tutto.</p>
<p>Intanto, oltr'Alpe s'inaugurò il governo costituzionale, 
eclettismo politico, epperò sursero gli eclettici in filosofia, e 
la paralisi, che da mezzo secolo ci opprime, dalla Francia si 
sparse sull'Europa intera. L'incerta e pallida luce 
dell'eclettismo riverberò in Italia, quindi venne interrotto il 
maestoso lavoro, che seguitava continuo da Telesio a 
Romagnosi. Le dottrine del Gioberti, del Mamiani, di 
Rosmini, di Ventura... vennero in luce. In esse non 
riscontrasi nulla del gran pensiero italiano, <add resp="ed">ma, invece, uno</add> 
strano connubio de' più contraddittorî principî: ragione e 
fede, autorità e libertà, diritti dei popoli e diritti dei principi; 
né costoro, che intrecciano la loro filosofia sull'orditura 
impostagli dai birri e dai preti, meritano il nome di filosofi 
italiani. Durante i rivolgimenti del '48, 
ligia l'Italia a tali dottrine, naufragò, prima di prendere il 
largo<note place="foot"><p><add resp="ed">Segue, cancellato:</add> La triste esperienza scriveva col 
sangue del popolo la condanna di tali dottrine, condanna che 
veniva sviluppata nelle contraddizioni di Gioberti del 
Macchi, e dalla severa ed acuta critica di Ausonio Franchi, 
mentre alle falde delle Alpi Carlo Cattaneo richiamava a vita 
la filosofia civile.</p></note>.</p>
<p>Se ci faremo a svolgere le pagine dei nostri filosofi, vi 
troveremo consacrate le leggi magistrali della Natura. Eglino 
tentarono applicarle, ma troppo lontani dal risorgimento, 
subirono l'ascendente dei tempi, epperò vollero raddolcire i 
mali, rammorbidire le parti soverchiamente rigide, e non già 
sbarbicare quelli e rompere queste; ma oggi, le passate 
esperienze, le tendenze della società, i suoi mali cresciuti, ci 
danno facoltà a farlo. Quelle leggi debbono formare i cardini 
su cui dovrà equilibrarsi l'edificio sociale. Ricercare le 
istituzioni contraddittorie con esse, annientarle, e sostituire in 
loro vece i principî che n'emergono, sarà lo scopo del 
ragionamento che segue.</p>
<p>La prima verità che non può disconoscersi, senza 
negare l'evidenza, senza negare quaranta secoli di storia, è, 
che la ragione economica, nella società, domina la politica; 
quindi senza riformar quella, riesce inutile riformar questa. 
<quote>“<hi rend="italic">Conservazione e tranquillità</hi>, <seg type="inciso">– scrive Filangieri, –</seg> è il 
primo dato, e questo e non altro, è l'oggetto unico ed 
universale della scienza della legislazione. Ma l'uomo non 
può conservarsi senza i mezzi, la possibilità dunque di 
esistere, e di esistere con <hi rend="italic">agio</hi>”</quote>. A che servono, infatti, 
i diritti dalle leggi accordati se la miseria rende impossibile il 
profittarne? Inoltre, non solo il difetto de' mezzi materiali 
necessarî ad esistere annulla la vita politica della più gran 
parte della Nazione, ma l'eccesso delle ricchezze che si 
accumulano fra pochi, non produce danno minore: 
ingigantiscono le voglie, succede all'operosità l'ignavia, ed in 
putredine di vizî si marcisce. La società, dall'ingiusto 
riparto delle ricchezze, vien divisa in due parti, i pochi e i 
molti, e questi da quelli dipendenti: proclamare i diritti della 
democrazia è una impostura, un'ipocrisia. Chi in buona fede 
può negare che i capitalisti ed i proprietarî sono i soli a cui 
è dato godere de' diritti politici, che la società è governata 
dalla gretta aristocrazia dell'oro, inspiratrice della codarda e 
ruinosa politica moderna?</p>
<p>Si rimedierà, dicono alcuni, a questi mali, con stabilire 
più eque relazioni fra il proprietario ed il fittaiuolo, fra il 
capitalista e l'operaio; sparirà la miseria, dicono altri, con lo 
sviluppo dell'industria, con l'aumento del prodotto sociale. 
Abbiamo discorso nei precedenti capitoli 
dell'efficacia di tali mezzi; è cosa chiara come la sostituzione 
d'un nuovo protezionismo all'antico riuscirebbe inutile 
tirannide, inutile inceppamento all'industria; e dimostrammo 
come la miseria cresce al crescere del prodotto sociale. 
Finché i pochi, sono proprietarî dei mezzi, onde soddisfare 
agli incalzanti bisogni de' molti, questi saranno servi di 
quelli, qualunque siano le leggi; basta <add resp="ed">il fatto</add> che esse 
riconoscono e proteggono il diritto di proprietà.</p>
<p>L'assicurare a tutti un'agiata esistenza, sarebbe, al certo 
un mezzo efficace, ma ove cercare le ingenti somme? non 
potrebbesi che spogliare parte della società, per togliere 
all'altra ogni stimolo al lavoro, la società perirebbe; e 
riconoscendo il diritto di proprietà, come potrà mutilarsi, 
come limitarlo? non potranno essere che leggi complicate e 
contraddittorie, incentivo alla frode ed all'ingiustizia.</p>
<p>Non resterebbe che l'uguale riparto delle ricchezze, ma 
spaventati rispondono gli economisti: in Francia, nazione 
ricca, avrebbesi appena 78 centesimi per caduno. Un tale 
asserto è assurdo e ridicolo, lo spirito di partito, o meglio 
l'amor dell'oro li costringe a mentire con inconcepibile 
impudenza. Se fosse esatto, la Francia altro non sarebbe che 
una nazione di mendichi. Avvegnaché, sarebbe tale il 
numero di coloro che posseggono meno di sì tenue somma, 
che a pena raggiungerebbesi una tal cifra facendo un eguale 
riparto di tutte le ricchezze di coloro che posseggono più di 
78 centesimi. Questo calcolo deve essere assolutamente 
falso, ma noi vogliamo ammettere che rappresenti il riparto 
del prodotto netto. In tal caso un operaio, con moglie e 
cinque figli, avrebbe il suo salario, più sette volte 78 
centesimi; né questo è tutto, sarebbevi un aumento non 
picciolo, riducendo ad un medio salario, tutti i pingui 
stipendî che i capitalisti insaccano come compenso alla 
fatica che durano per arricchirsi, epperò saremmo al disotto 
del vero affermando che un tale operaio percepirebbe un 
dieci lire al giorno, ovvero un vivere agiato. E chi negherà 
essere più giusto che tutti vivessero agiatamente, invece di 
far perire nella miseria nove decimi della nazione, acciocché 
pochissimi possedessero oltre il bisogno? Ma la ragione che 
rende impossibile la pratica di tale idea è più potente di 
questa ridicola menzogna. Una tale ripartizione sarebbe 
operazione complicatissima, né mai potrebbesi evitare la 
frode; la società dovrebbe sottostare ad una continua forza 
tirannica, che spigolasse tutte le borse, altrimenti la materiale 
uguaglianza stabilita non durerebbe che un giorno solo.</p>
<p>Sortono alcuni da questo campo, che, per essi, lo 
trovano troppo gretto e materiale, e dicono: noi allevieremo, 
anzi distruggeremo i mali pel proletario con l'educazione. 
Strana utopia di questa buona gente, condannata dalla natura 
a vivere d'astrazioni. Come vi procaccerete le grandi somme 
necessarie all'educazione dei proletarî, alla loro esistenza 
durante tale educazione, ed al compenso che bisogna pagare 
alla famiglia privata del guadagno che avrebbele 
fruttato il lavoro del giovane che voi gli rapite per educare? 
Con le gravezze forse? Ma non sapete che, rispettando il 
diritto di proprietà, esse ricadono precisamente sul proletario, 
nel modo stesso che la base sopporta tutte le spinte e le 
pressioni del soprastante edifizio? Voi l'affamerete per 
educarlo. Ma vogliamo ammettere possibile la vostra utopia, 
cosa guadagneranno con l'educazione? condannati, come 
Sisifo, ad un perpetuo lavoro, non avendo che qualche ora 
necessaria a rinfrancare le forze, l'educazione ricevuta li 
farebbe più infelici. Se hanno da vivere da bruti, è meglio 
lasciarli, bruti quali or sono.</p>
<p>I più positivi propongono l'associazione ed esaltano la 
sua innegabile potenza, ma più che l'associazione è potente il 
capitale. Non vale proporre come regole alcune eccezioni; 
egli è una delle cardinali verità di economia pubblica, non 
solo che l'associazione del lavoro deve soccumbere in contro 
alla potenza del capitale, ma eziandio che i piccioli capitali 
sono inesorabilmente condannati ad essere inghiottiti dai 
grandi. L'associazione del capitale e del lavoro non conviene 
al capitalista, specialmente se fa uso di macchine. Alcuni il 
negano asserendo che l'associazione del capitale e del lavoro, 
accrescendo il prodotto, debba riuscire eziandio vantaggiosa 
al capitalista, senza riflettere che il guadagno individuale del 
capitalista, con tale associazione, scema moltissimo. Infatti, 
eglino medesimi aggiungono: se questa associazione non è 
libera, ma imposta da una legge, i capitali saranno trafugati. 
Contraddizione manifesta, imperocché se reali fossero i 
vantaggi del capitalista, sarebbero ben presto conosciuti, ed 
ognuno, senza contrasto, contentissimo sottoporrebbesi a tal 
legge. Quindi, per fornire di capitali il lavoro, altro mezzo 
non v'è che imporre gravezze a coloro che posseggono; ma 
qual ne sarebbe il risultamento il dicemmo: gli operai 
verrebbero affamati e non soccorsi.</p>
<p>Concludiamo che l'offrire a tutti un vivere agiato, 
cardine su cui, giusta la sentenza del Filangieri, debbono 
poggiare gli ordini sociali, non solo non riscontrasi nella 
moderna società, ma non v'è alcun mezzo come soddisfare a 
tale condizione. La società è divisa in due parti, possessori e 
nullatenenti, che il diritto di proprietà determina. L'economia 
pubblica, pigliando le mosse da questo diritto, sviluppa le 
sue leggi, che si basano su di esso. Queste leggi regolano 
inesorabilmente il rapporto fra queste due classi, e 
conducono a conseguenze inevitabili e funeste.</p>
<p>Cotesti rapporti ne risultano di fatto né possono 
modificarsi, sotto pena di un deperimento universale; unica 
legge possibile è la libertà<note place="foot"><p><add resp="ed">Nell'autografo si legge “libertà”, ma si tratta 
evidentemente di un lapsus per “proprietà” o altro termine 
simile</add>.</p></note>: conseguenza di essa, miseria sempre crescente. Se 
togliete al ricco parte del suo avere onde soccorrere il 
povero, egli, mentre con una mano sborsa il danaro che gli 
vien chiesto, con l'altra lo rapisce di nuovo; ben presto 
incarisce il vivere, e la miseria s'accresce. Dunque: la 
causa che volge tutte le riforme in danno del povero; la causa 
che accrescendo continuamente la miseria, mena, come 
altrove vedemmo, alla decadenza, alla dissoluzione sociale, e 
contrasta allo scopo principale che si propone la società, il 
benessere di tutti o almeno de' più, è il mostruoso diritto di 
proprietà. La logica dunque impone di rimuovere l'ostacolo, 
poco curandosi delle conseguenze; la società riprenderà da sé 
l'equilibrio, dal caos, naturalmente, verrà il cosmos. Verremo 
ora a rincalzare il nostro ragionamento, per se medesimo 
abbastanza chiaro, con l'opinione di due illustri uomini, 
Cesare Beccaria e Mario Pagano:</p>
<p><quote>“Il furto, <seg type="inciso">– dice Beccaria, –</seg> non è per l'ordinario che il 
delitto della miseria e della disperazione, il delitto di quella 
infelice parte di uomini a cui il diritto di proprietà 
(<hi rend="italic">terribile e forse non necessario diritto</hi>) non ha lasciato 
che una nuda esistenza”</quote>.</p>
<p>Molto più a lungo ed esplicito ne ragiona Mario 
Pagano: <quote>“Quello che viene occupato, posseduto ed ingombro 
dal nostro corpo è pur nostro, perché ivi si estende la nostra 
fisica potenza, e morale benanche. Quell'aria che respiriamo, 
e ch'ebbe eziandio, sotto la tirannide de' greci imperatori, a 
riscattare con un dazio l'avvilito mortale; quella porzione di 
terra che premiamo col piede, la quale è solo retaggio di gran 
moltitudine d'uomini; quello spazio cui riempie il nostro 
corpo, il quale neppure ci si toglie con la vita stessa, è così 
nostro come le proprie membra. Que' prodotti della terra 
che, per sostenimento della nostra vita occupa la nostra 
mano, per la medesima ragione sono nostri, che della pianta 
sono non solamente il tronco, i rami, le radici, il suolo ove 
quelle vengono conficcate, ma ben'anche quel nutrimento, 
quell'umore, quei succhi che bevono le sue radici, e servono 
al conservamento suo</quote>.</p>
<p><quote>“Ma come poi si appropria un uomo solo quelle ampie 
foreste, quegl'immensi campi che non misura il suo piede, la 
mano sua non occupa, e neppur signoreggia lo sguardo?</quote></p>
<p><quote>La natura un patrimonio comune ha conceduto agli 
uomini tutti, ha legato loro un'ampia eredità, la quale è 
questa terra, dal cui seno prodotti gli ha, e nel seno della 
quale gli ha piantati e radicati. Come alle piante per nutrirsi 
ha dato le radici, così le mani all'uomo per estendere la sua 
forza sul retaggio comune, e far proprio ciò che alla sua 
sussistenza faccia d'uopo. Ma queste naturali potenze, dirette 
dalla sua sensibilità, e sviluppate dalla sua mano, hanno un 
termine ed un confine tra il quale, quando esse sono 
racchiuse, divengono morali potenze e diritti originati 
dall'eterna immutabile legge dell'ordine</quote>.</p>
<p><quote>E quali sono mai questi confini, e quali gli stabiliti 
scopi? I limiti delle azioni sono, come si è detto, dalle 
reazioni degli altri esseri circoscritti. Quando l'essere, dalla 
sua sfera uscendo, invade ed occupa lo spazio e la sfera d'un 
altro, quello reagisce e riurta, e nella sua propria situazione 
lo ripone. Quando un corpo vuol penetrare nell'altro, cioè 
passare in quella parte dello spazio occupato da quello, 
ritrova la resistenza che impenetrabilità diciamo, prova la 
reazione, e se mai persiste nello sforzo di compenetrarvi, 
vien finalmente distrutto. Così se tu, mortale, distendi 
la tua mano e la tua forza di là del confine che ti segnò 
natura, se occupi dei prodotti della terra tanto che ne siano 
offesi gli altri esseri tuoi simili, e manchi loro la sussistenza, 
tu proverai il riurto loro; il tuo delitto è l'invasione, il 
violamento dell'ordine; la tua pena è la tua 
<hi rend="italic">distruzione</hi>”</quote>.</p>
<p>Così i fatti, la ragione, l'autorità d'accordo protestano e 
dichiarano il diritto di proprietà la causa de' mali, alla cui 
piena indarno la società oppone argini e serragli. Egli è cosa 
mostruosa scorgere la proprietà del frutto dei proprî lavori, 
non solo non protetta dalle leggi, ma annullata, manomessa, 
in vantaggio dell'usurpazione dichiarata proprietà sacra ed 
inviolabile. Si garentisce la proprietà, e piuttosto che violarla 
si lasciano migliaia d'infelici perire nella miseria; ma non 
proteggono le leggi il frutto de' lavori d'un operaio, i 
sudori di un contadino, contro l'usura e l'avidità dei 
capitalisti e dei proprietarî. È dichiarato assassino colui che 
uccide per rapire un pane necessario alla sua esistenza; uomo 
onesto chi, divorando il vitto sufficiente a dieci famiglie, 
lascia che queste perissero d'inedia. E ciò avviene in nome 
della giustizia, prova evidente che essa altro non è che una 
parola il cui significato cangia al cangiar dei rapporti sociali: 
quello che oggi dicesi giusto, i posteri lo vedranno con 
l'orrore medesimo che noi riguardiamo il diritto di vita e di 
morte che accordavasi al padrone sugli schiavi. <hi rend="italic">Il frutto 
del proprio lavoro garentito</hi>; tutt'altra proprietà non solo 
abolita, ma dalle leggi fulminata come il furto, dovrà essere 
la chiave del nuovo edifizio sociale. È ormai tempo di porre 
ad esecuzione la solenne sentenza che la Natura ha 
pronunciato per la bocca di Mario Pagano: <quote rend="italic">la distruzione 
di chi usurpa</quote>.</p>
<p>. <quote>“L'essere senziente, <seg type="inciso">– scrive il Romagnosi, –</seg> nel sentire 
non può mai uscire da se medesimo. Egli non può sentire che 
con la propria sensibilità, non può sentire che il proprio 
piacere o dolore; non può amare o odiare altrui che <hi rend="italic">in 
sé</hi>, e <hi rend="italic">per sé</hi>; agire cogli altri, ed a pro degli altri, o 
contro gli altri, che <hi rend="italic">per sé</hi>... Avviene che l'amor 
proprio d'ognuno trasportato in società è <hi rend="italic">un centro 
d'attrazione</hi> che tende ad appropriarsi il maggior numero 
di beni e di servizî; e per sé solo opera anche quando agisce 
a pro d'altrui, benché di ciò egli per avventura non si 
avvegga”</quote>.</p>
<p>Ecco in poche parole messa a nudo l'umana natura, 
trovata la cagione di ogni speranza, d'ogni pensiero, d'ogni 
atto: ricercare il piacere, fuggire il dolore; piaceri e dolori, 
che secondo l'indole dell'uomo ed i rapporti sociali, variano 
in mille guise, dall'epicureo che cerca il godimento nell'ozio 
e nella crapola, a Bruno, che preferisce il rogo al dolore di 
rinnegare le proprie dottrine. Ogni atto è preceduto dalla 
volontà, e la determinazione di essa è un effetto relativo e 
proporzionale alla specie ed all'energia de' moventi che si 
riscontrano nel mondo esteriore. Una grande efficacia in 
questi motivi, esercitata su d'un individuo d'un'indole capace 
a sentirla, genera le forti passioni, che richieggono 
fortissima dose d'amor proprio. Queste forti passioni 
formano gli eroi ed i scellerati, i grandi genî nelle scienze e 
nelle arti, ed i grandi corruttori di entrambe.</p>
<p>In una società in cui la fama, il potere, le ricchezze. 
non possono sperarsi che dalla guerra, o dal bene operato a 
pro del pubblico, nascono gli Scevola, gli Attilî, i Curzî. 
<quote>“Chi più di loro, <seg type="inciso">– esclama Filangieri, –</seg> fu agitato da una 
forte passione, chi più di loro amò per conseguenza se stesso, 
chi più di loro servì la società e la patria?”</quote> Se poi un governo 
si farà il distributore di onori, di ricchezze e di ogni altro 
bene sociale, tutti gli sforzi degl'individui saranno rivolti, 
non già a guadagnarsi il pubblico plauso ma le grazie di 
questo governo, quindi cortegiani, adulatori, sicarî; e quanto 
più l'indole della nazione sarà capace di forti passioni, tanto 
più impudenti e tiranni saranno i satelliti che si stringono 
intorno a questo centro usurpatore degli universali diritti. 
Quel popolo, che durante il suo splendore sarà stato ricco 
d'eroi, nella sua decadenza i seidi saranno numerosissimi, e 
numerosissimi i martiri se comincia ad accennare al suo 
risorgimento. Per contro, ove tardo è il corso degli umori, e 
le passioni rimesse, non vi saranno né eroi né scellerati; 
all'apogeo come al perigeo tutto sarà pedestre e volgare.</p>
<p>La virtù ed il vizio adunque, nulla hanno d'assoluto; la 
loro sede non è nell'uomo ma nella società; i significati di 
queste parole al cangiare degli ordini sociali cangiano senza 
mai durar d'essi. Infatti, facendo astrazione della società, le 
virtù ed i vizî spariscono, l'uomo isolato non ha che due 
qualità, forza ed astuzia. Marco Bruto, vicino a morte 
esclamò: <quote rend="italic">Oh virtù, tu non sei che un nome, io ti seguiva 
come fossi cosa; ma tu sottostavi alla fortuna</quote>. Ingannavasi 
Bruto: essa non sottostava alla fortuna, ma ai tempi. L'antica 
Roma riverberava nel suo cuore le virtù già tramandate 
all'epoca di sua vita; esse si sentivano dall'universale come 
l'ultima e debole vibrazione di un suono che muore; alle virtù 
de' Bruti erano successe le virtù de' Cesari a cui la 
società destinava il trionfo.</p>
<p>Queste leggi magistrali della Natura, svolte da Vico, 
da Beccaria, da Pagano, da Filangieri, da Romagnosi, e dagli 
altri filosofi italiani non imbastarditi dall'ecclettismo 
d'oltremonte, sono l'ordito su cui debbono adattarsi gli 
ordinamenti sociali, sono i veri che debbono dar norma a 
tutte le istituzioni; e noi su tali principî baseremo il 
ragionamento che segue.</p>
<p>Il fine che si propone la società nel costituirsi, altro 
non dovrebb'essere che assicurare il pieno e libero sviluppo 
di queste leggi, facendole tutte concorrere al pubblico bene. 
Se esse vengono violate o interdette nella benché minima 
parte, l'opera non solo è tirannica, ma stolta, perché invano 
combattesi contro le forze della Natura.</p>
<p>Da questo vero, il principio d'autorità vien 
completamente distrutto: chiunque vuole insegnarmi la virtù, 
o costringermi a seguirla, è un impostore o un tiranno; un 
impostore se a convalidare le sue dottrine chiama in aiuto il 
misticismo; un tiranno se ricorre alla forza; e se non giovasi 
o non può giovarsi di alcuno di questi due mezzi, un povero 
stolto che predica al deserto. Le dottrine de' pitagorici, 
quelle di Platone, il manuale d'Epitteto, la morale del 
Vangelo non hanno per tanti secoli, non dico modificata ma 
neanche scossa l'umana natura; gli uomini, usando diverse 
parole, hanno sempre operato nel modo medesimo. Il 
Vangelo non solo ha predicato la fratellanza e la 
mansuetudine, minacciando le pene dell'inferno, ma ha 
ricorso alla spada, ai tormenti, al rogo... e cosa ha ottenuto 
con tali mezzi? Ha costretto la natura umana, che sempre ha 
ubbidito alle medesime leggi, di covrirsi con la maschera 
dell'ipocrisia. Invano verrà inculcato l'amor di patria ove la 
patria non dona che miserie e stenti; né vi sarà bisogno 
inculcarlo quando la felicità del cittadino dipenderà dalla 
grandezza e prosperità di essa. A che predicherete l'amore 
della gloria, il disprezzo delle ricchezze, in una società ove, 
non curata la fama, potentissimo è l'oro? E se i beni maggiori 
saranno conseguenza della fama e delle virtù, tale dottrina 
non avrà bisogno di apostoli. Concludiamo che il pubblico 
costume, assolutamente indipendente dalle dottrine, dalla 
fede, dalle pene, scaturisce immediatamente dai rapporti e 
dagli ordini sociali; voler cangiare i costumi, senza cangiar 
questi, è impossibile, quindi: <hi rend="italic">un governo regolatore de' 
costumi è la più stupida ed assurda tirannide che mai uomo 
immaginasse</hi>. L'origine del governo è stato il dominio 
eroico de' forti sui deboli. Le prime leggi, l'arbitrio di 
quelli, in seguito trasformato in consuetudini. I famoli, resi 
potenti per numero, impedirono i nuovi arbitrî, obbligarono 
i forti a sottomettersi alla ragione storica, a rispettare le 
consuetudini, le quali furono, perciò, il rudimento del patto 
comune, del codice. Questo patto, comunque modificato, non 
ha potuto, né potrà mai librare su giusta lance i diritti di tutti, 
imperciocché trae origine dalla violenza e l'usurpazione, e 
dovrà esservi sempre qualche parte che preponderi, qualche 
altra che minacci reazione. A mantenere nella società questo 
labile equilibrio, ebbesi uopo del governo, che può definirsi 
l'ostacolo allo sviluppo delle leggi naturali, il sostegno de' 
privilegî. Ma se ogni privilegio cessasse, se i diritti 
risultassero dai rapporti reali e necessarî delle cose, il 
dovere diverrebbe un bisogno; l'uomo non servirebbe più 
all'uomo, ma, come scrive il Romagnosi, <quote>“solamente alla 
necessità della natura, ed al proprio meglio”</quote>. In altri termini 
il Filangieri esprime l'opinione medesima: <quote>“L'uomo non può 
esser felice, <seg type="inciso">– dice egli, –</seg> senza esser <hi rend="italic">libero</hi>. L'uomo 
non può essere felice senza convivere coi suoi simili. L'uomo 
non può convivere co' suoi simili senza governo e senza 
leggi. Dunque per essere felice deve esser <hi rend="italic">libero e 
dipendente</hi>. Ma il dovere senza la <hi rend="italic">volontà</hi> esclude 
la <hi rend="italic">libertà</hi>; la <hi rend="italic">volontà</hi> senza il dovere esclude la 
<hi rend="italic">dipendenza</hi>. Il nesso che unisce queste due opposte 
condizioni non può essere che <hi rend="italic">la volontà di far ciò che si 
deve</hi>”</quote>. Quindi la società, costituita ne' suoi reali e 
necessarî rapporti, esclude ogni idea di governo, e come 
ben equilibrato edifizio regge da sé, senza aver bisogno di 
fasciature o di rinfianchi. Questi principî de' nostri padri 
ora cominciano eziandio a discutersi in Francia; ivi esclama 
Proudhon: <quote>“chiunque mette la mano su di me per 
governarmi, è un usurpatore, un tiranno, io lo dichiaro mio 
nemico...”; <seg type="inciso">ed altrove:</seg> “chi siete voi per sostituire la vostra 
saggezza di un quarto d'ora alla ragione eterna ed 
universale?”</quote></p>
<p>Ciascuno nasce con speciali attitudini ed inclinazioni, 
ed una società ben costituita dovrebbe offrire ad ogni 
individuo i mezzi come soddisfar queste ed utilizzar quelle, e 
così, seguendo l'uomo la propria volontà ed il proprio utile, 
seconderà la volontà collettiva e l'utile pubblico. Derogare da 
questa legge è un costringere l'uomo ad un lavoro forzato, è 
una tirannide. Quindi il governo, che lo abbiamo trovato 
assurdo e tirannico, tanto come correttor di costumi quanto 
come sostegno del patto sociale, come educatore è inutile: 
l'educazione altro non deve essere che una legge generale, 
con la quale pongasi a disposizione d'ogni cittadino, onde 
facilitare lo sviluppo delle sue facoltà fisiche e morali, tutti i 
mezzi di cui dispone la società.</p>
<p>Ma ancora più innanzi vanno i mali, che, senza utile 
veruno, sgorgano inevitabilmente dal governo. Se ad esso 
non verrà concessa né altra forza, né altri mezzi, onde 
esercitare il suo potere, se non quelli che potrà trarre 
dall'universale appoggio, che i cittadini darebbero ai suoi 
atti, credendoli giusti, ne risulterà un governo inutile e 
ridicolo: lo si vedrà darsi cura di educazione, di costumi, di 
patto sociale, fatti i quali risultano e si sostengono in forza 
de' rapporti medesimi delle cose, che esso, privo di forza, 
non potrà menomamente modificare, epperò quanto più 
operoso, tanto più sarà ridicolo. Se poi gli concederete forza 
materiale, o lo farete distributore di cariche, di premî, di 
onori, allora cominciano i perigli per la società. Colui o 
coloro nelle cui mani verrà affidato il maestrato supremo, 
come nel precedente capitolo dicemmo, dovranno, perché 
uomini, soggiacere all'impero delle loro passioni e delle loro 
imperfezioni fisiche e morali, quindi il giudizio e le 
determinazioni di questo governo dovranno, senza dubbio, 
trovarsi in disaccordo coi giudizî e le determinazioni del 
pubblico, che, essendo la media<note place="foot"><p><add resp="ed">Nell'autografo è scritto:</add> mideia.</p></note> di tutti i giudizî e 
le determinazioni individuali, resta scevra da tali influenze. 
Dichiarare un governo rappresentante la pubblica opinione e 
la pubblica volontà, è lo stesso che dichiarare una parte 
rappresentante del tutto. Inoltre, l'uomo per sua natura 
sdegna i rivali e l'opposizione, e gli amici del governo non 
saranno certamente coloro, che manifestano i suoi errori, che 
contrastano la sua opinione, ma bensì que' che lo 
piaggiano; gli oppositori saranno occultamente odiati, e, se lo 
si potrà impunemente, oppressi; negarlo è un disconoscere 
l'umana natura, è negare la storia, negare i fatti che tuttodì si 
riproducono; quindi questo governo sarà sempre un'ulcera 
che tende di spandere la cancrena sull'intera società.</p>
<p>Se, cessando dal ragionare, ci faremo a scendere nel 
fondo della nostra coscienza, ad interrogare l'intimo nostro 
sentimento, vi troveremo la condanna d'ogni governo. Quella 
complicazione di ruote, aggiunte alla macchina sociale, per 
tutelarsi contro l'usurpazione e la tirannide de' 
governanti, ha già fatto pessima pruova; senza impedire i 
mali, li accresce, e rende il procedere lento ed incerto. La 
pubblica opinione è affatto cangiata su tale riguardo: ognuno, 
nei tempi passati, sforzavasi ad aggiungere qualche pezzo 
alla macchina, o come regolatore, o come moderatore, 
mentre ora, per contro, tendesi alla semplificazione, il cui 
ultimo termine è l'anarchia, ove l'umano intelletto 
s'accheterà. I propugnatori de' governi forti fanno fine ad 
ogni loro diceria, ad ogni loro ragionamento, con proporre le 
misure da cui eglino sperano la pubblica felicità; ed il 
convincimento che riscontrasi in ogni individuo, che i soli 
provvedimenti per reggere con successo la cosa pubblica son 
quelli che egli nasconde nel proprio cuore, è la condanna la 
più aperta d'ogni forma di governo.</p>
<p>Da quanto esponemmo possiamo desumere che le 
numerose esperienze registrate dalla storia, che nelle leggi 
regolatrici della Natura trovano piena conferma, additano 
come terribili sorgenti di male, come ostacoli all'umana 
felicità, come scogli di sicuro naufragio, <hi rend="italic">il diritto di 
proprietà ed il governo</hi>. Ma come la società, diranno 
molti, priva di questi mali, potrà reggere? Cosa verrà ad essi 
sostituito? Non sono quistioni che deve farsi il 
rivoluzionario, né che si fanno le moltitudini. Quello addita 
la causa dei mali, gli ostacoli al bene pubblico; queste 
irrompono come marosi mugnanti e li rovesciano. La società, 
come le acque che tendono sempre a livellarsi, riprenderà da 
sé l'equilibrio; egli è strano pretendere che un uomo dia 
conto di quello che l'universale volontà potrà compiere. 
Nondimeno, dalle leggi stesse naturali ed eterne, che ci 
hanno condotti a queste conclusioni, emergono alcuni 
principî inconcussi, che violati in tutto o in parte dalle varie 
società, antiche e moderne, sono stati e saranno la cagione di 
loro ruina; questi principî, che ora verremo svolgendo, sono 
superiori ai diritti de' popoli, e sono gl'incastri fra' quali 
l'umanità, dopo tante penose oscillazioni, verrà ad assettarsi.</p>
<p>. La Natura, avendo concesso a tutti gli uomini i 
medesimi organi, le medesime sensazioni, i medesimi 
bisogni, li ha dichiarati <hi rend="italic">eguali</hi>, ed ha, con tal fatto, 
concesso loro uguale diritto al godimento dei beni che essa 
produce. Come del pari, avendo creato ogni uomo capace di 
provvedere alla propria esistenza, l'ha dichiarato 
<hi rend="italic">indipendente e libero</hi>.</p>
<p>I bisogni sono i soli limiti naturali della libertà ed 
indipendenza; quindi se all'uomo si facilitano i mezzi come 
soddisfarli, la libertà ed indipendenza è più completa. 
L'uomo s'associa onde più facilmente soddisfare a' suoi 
bisogni, ovvero ampliare la sfera in cui si esercitano le sue 
facoltà, e conseguire <hi rend="italic">libertà</hi> ed <hi rend="italic">indipendenza</hi> 
maggiore, epperò ogni rapporto sociale che tende a 
mutilare questi due attributi dell'uomo, non ha potuto, perché 
contro natura, contro il fine che si propone la società, 
stabilirsi volontariamente, ma subirsi a forza; esso non può 
esser l'effetto di libera associazione, ma di conquista o 
d'errore. Dunque ogni contratto, in cui una delle parti, dalla 
fame o dalla forza, vien costretta ad accettarlo e mantenerlo, 
è violazione manifesta delle leggi di Natura; ogni contratto 
dovrà perciò dichiararsi annullato di fatto, appena mancagli 
il liberissimo consenso delle due parti contrattanti. Da queste 
leggi <hi rend="italic">eterne</hi> ed <hi rend="italic">incontrastabili</hi>, che debbono 
essere la base del patto sociale, emergono i seguenti 
principî, i quali reassumono l'intera rivoluzione economica:</p>
<p>1. Ogni individuo ha il diritto di godere di tutti i 
mezzi materiali di cui dispone la società, onde dar pieno 
sviluppo alle sue facoltà fisiche e morali.</p>
<p>2. Oggetto principale del patto sociale, il garentire 
ad ognuno la libertà assoluta.</p>
<p>3. Indipendenza assoluta di vita, ovvero completa 
proprietà del proprio essere, epperò:</p>
<p>a) L'usufruttazione dell'uomo per l'uomo abolita.</p>
<p>b) Abolizione d'ogni contratto ove non siavi pieno 
consenso delle parti contrattanti.</p>
<p>c) Godimento de' mezzi materiali, indispensabili al 
lavoro, con cui deve provvedersi alla propria esistenza.</p>
<p>d) Il frutto de' proprî lavori sacro ed inviolabile.</p>
<p>Determinata, con tre principî fondamentali, la 
rivoluzione economica, passeremo alla politica.</p>
<p>I bisogni sono i limiti della <hi rend="italic">libertà</hi> ed 
<hi rend="italic">indipendenza</hi>. Questa legge è innegabile ed 
universalmente sentita. Ogni altra legge o principio, non 
<hi rend="italic">sentito</hi> ma predicato, non può essere altro che 
impostura di qualche scaltro che tenda profittare dell'altrui 
semplicità, ovvero effetto dell'ignoranza di chi predica e di 
chi ascolta, e la gerarchia, che viola direttamente libertà ed 
indipendenza, è contro natura.</p>
<p>La sovranità risiede nella Nazione intera. Gli atti di 
ogni uomo sono proporzionati e conseguenza della facoltà di 
sentire, variabile in ogni individuo; del pari, gli atti della 
sovranità sono proporzionati e conseguenza della media fra 
tutte le facoltà di sentire de' varî individui che la 
compongono, media in cui son distrutte tutte le particolari 
influenze alle quali ogni essere più o meno sottoggiace: la 
sovranità è il <hi rend="italic">senso comune</hi>, ovvero, come dice Vico, 
quel giudizio, che senz'alcuna riflessione vien comunemente 
sentito da tutto un ordine, da tutto un popolo, da tutto il 
genere umano; ed il delegarla è un assurdo, come sarebbe 
quello di delegare la propria sensibilità, essa è inalienabile, 
risiede nell'intera Nazione, né mai può essere legittimamente 
rappresentata da una parte di essa. Le leggi di Natura, sotto 
pena di gravissimi mali, proibiscono di comandare 
del pari che l'ubbidire. Un popolo, che per esistere 
più facilmente delega la propria sovranità, opera come uno 
che, per meglio correre, legasi gambe e braccia. Da queste 
verità emergono i seguenti principî, che fanno seguito a 
quelli già stabiliti:</p>
<p>4. Le gerarchie, l'autorità, violazione manifesta 
delle leggi di Natura, vanno abolite. La piramide: Dio, il re, i 
migliori, la plebe, adeguata alla base.</p>
<p>5. Come ogni Italiano non può essere che libero ed 
indipendente, del pari dovrà esserlo ogni Comune. Come è 
assurda la gerarchia fra gl'individui, lo è fra i Comuni. Ogni 
Comune non può essere che una libera associazione 
d'individui e la Nazione una libera associazione dei Comuni.</p>
<p>Intanto, molti ostacoli materiali e morali vietano in 
molte occorrenze le funzioni della sovranità. I principî 
stabiliti, conseguenza delle leggi di Natura, non sono che il 
primo ordito degli ordini sociali, e non bastano: bisogna 
discendere a determinare i varî rapporti che dovranno essere 
d'accordo con essi. In questa laboriosa ricerca, la nostra 
natura, vinta dal costume e smarrita nel suo corso, ad ogni 
passo cade nell'errore, quindi richiedesi una continuità di 
attenzione, una serie di ragionamenti, cose per le moltitudini 
impossibili, e sovente mancherebbe il luogo e 'l tempo onde 
fare abilità a sì numerosa assemblea di riunirsi e deliberare.</p>
<p>Cotesti lavori sono da individui, ed un solo dev'essere 
dichiarato legislatore. Inoltre, è una verità dimostrata 
all'evidenza dal Romagnosi, che il giudizio di tutti i savî del 
mondo può essere erroneo nel sindacare il lavoro compito da 
un solo; quindi un congresso di delegati del popolo avrebbe 
l'incumbenza, non già di svolgere, di sopraccaricare di 
clausole ed emendamenti le leggi proposte, ma solo 
verificare scrupolosamente se i principî immutabili, 
dichiarati base del patto sociale, vengano in qualche parte 
lesi da queste leggi. Fatto ciò, pubblicarle; né può andar più 
innanzi il potere del legislatore e del congresso; la Nazione le 
adotterà se vorrà e quando vorrà, non avendo il diritto di 
concedere ad uno o a pochi il potere d'imporgli leggi, 
l'attuazione di esse è atto della sovranità, e la sovranità non 
può delegarsi. I concetti di un individuo possono definirsi i 
pensieri della nazione, è il modo di cui essa si avvale onde 
manifestare il suo concetto collettivo, ma come un individuo 
non impone a se medesimo l'obbligo di trarre in atto i proprî 
pensieri, così i concetti di un solo non possono venire 
imposti a tutti. Per la ragione medesima, che la sovranità non 
può abdicarsi, o trasmettersi, non potrà determinarsi la durata 
delle funzioni del legislatore e del congresso, esse 
cesseranno appena la Nazione il vorrà; e la volontà del 
mandante, dovendo costituire la legge del mandatario, ogni 
deputato non può essere che sempre revocabile da' suoi 
elettori. L'imporsi per un dato tempo un governo o 
un'assemblea è un assurdo, come lo è per un individuo il 
costringersi da un voto. È lo stesso che dichiarare la volontà 
e la determinazione di un momento arbitra e tiranna della 
volontà che progressivamente può manifestarsi in avvenire. 
Di quinci i principî che seguono:</p>
<p>6. Le leggi non possono <hi rend="italic">imporsi</hi>, ma 
<hi rend="italic">proporsi</hi> alla Nazione.</p>
<p>7. I mandatarî sono sempre revocabili dai 
mandanti.</p>
<p>Di più la Natura stessa, che ha creato l'uomo 
indipendente e libero, ha dotato ogni individuo di attitudini 
speciali, d'onde la potenza del lavoro collettivo, la 
sociabilità. Coteste attitudini son quelle appunto che, nelle 
varie operazioni della vita, costituiscono la diversità delle 
incumbenze. Dichiarare un'incumbenza più nobile che 
un'altra è un assurdo degno di una società che ha vanità e 
privilegio per base. <quote>“Ma qual si è l'arte vile, <seg type="inciso">– esclama Mario 
Pagano, –</seg> quando ella giova alla società? vile è l'opinione 
degli uomini che avvilisce gli utili mestieri”</quote>. Ed è eziandio 
assurdo dichiarare una funzione più che un'altra faticosa; la 
meno faticosa è quella che meglio armonizzi con le proprie 
attitudini ed inclinazioni, epperò esse solamente debbono dar 
norma alla distribuzione delle varie cariche e mestieri che 
nella società si riscontrano.</p>
<p>In tutte le varie operazioni dell'intera società o di un 
nucleo qualunque di cittadini, sono indispensabili gli ordini e 
la distribuzione delle funzioni; egli è impossibile operare 
tumultuariamente. Ciò deve aver luogo nelle grandi, come 
nelle picciole cose, tanto nella guerra e nella pubblica 
amministrazione come in qualunque altra speculazione o 
industria. A conservare illesa la sovranità nazionale, nel caso 
che una parte di cittadini debba compiere un'impresa che 
riguarda l'intera società, due condizioni si richieggono, cioè: 
che l'impresa da eseguirsi e gli ordini d'adottarsi siano il 
risultamento della volontà nazionale, il che emerge di fatto 
da' principî 6. e 7.; e che la distribuzione delle 
varie funzioni, fra quel nucleo di cittadini operanti, venga 
fatta da que' cittadini medesimi. Se la nazione volesse 
indicargli i capi che debbono dirigerli, violerebbe 
manifestamente la libera associazione. Quindi i principî 
seguenti:</p>
<p>8. Ogni funzionario non potrà che essere eletto dal 
popolo, e sarà sempre dal popolo revocabile.</p>
<p>9. Qualunque nucleo di cittadini dalla società 
destinati a compiere una speciale missione, hanno il diritto di 
distribuirsi eglino medesimi le varie funzioni, ed eleggersi i 
proprî capi. Finalmente, l'uomo, facendo parte di una 
società, è immedesimato con essa; e questa società 
proponendosi come fine principale non solo di garentire, ma 
di ampliare quanto più sia possibile la <hi rend="italic">libertà</hi> ed 
<hi rend="italic">indipendenza</hi> individuale, ed ogni offesa d'individuo 
ad individuo riducendosi alla violazione di questi due 
attributi, ne inferisce che le offese private debbono 
tutte considerarsi come offese pubbliche: ogni misfatto, ogni 
delitto, ogni errore offende direttamente l'intera società, la 
quale, giusto il tacito patto che ha con ognuno de' suoi 
membri, ha il dovere di vendicare l'offeso, e con l'esempio 
contenere i male intenzionati; e questo dovere della società, 
per la natura medesima dell'uomo, portato a vendicare altrui 
a tutela di se medesimo, diventa, come dice Romagnosi, 
controspinta, ma non già criminosa, perocché l'urtato ha il 
diritto di riurtare, ed il riurto risulta, evitando la riproduzione 
del delitto, utile. Se poi ci faremo a considerare come ogni 
delitto trovi la cagione promotrice negli ordini sociali, o 
nell'indole dell'individuo, conchiuderemo come il patto 
sociale debba esser volto a rimuovere le cagioni del 
delinquere ed all'educazione de' colpevoli, onde non venga 
distrutto dalla società medesima uno de' suoi membri.</p>
<p>Egli è indubitato che le leggi scritte, invariabili, fra il 
continuo mutar dei tempi e de' costumi, riescono, in alcune 
epoche, soverchiamente rigide, e troppo forte il loro 
contrasto con la pubblica opinione, quindi l'utile della 
giurisprudenza, che cerca rammorbidirle ed adattarle ai 
tempi.</p>
<p>Ma, se riesce soverchiamente duro il non lasciare al 
giudice altra facoltà, se non quella di pronunciare la sua 
sentenza dietro il sillogismo prescritto dal Beccaria, c'è cosa 
egualmente perigliosa, il dar luogo alla giurisprudenza che 
conduca all'arbitrio. Come evitare entrambi questi 
inconvenienti che risultano dall'ordine stesso sociale, dallo 
svolgersi e modificarsi dei rapporti? rimandate il reo ai suoi 
giudici naturali, al popolo. Le leggi scritte siano di norma e 
non d'altro, le decisioni del popolo superiori ad ogni legge. 
Potrà il popolo eleggere dal suo seno alcuni cittadini e 
costituirli giudici, ma i giudizî di questi saranno sempre 
annullati dalla volontà collettiva, a cui deve riconoscersi 
come diritto inalienabile, inerente alla sua natura, alla sua 
sovranità, la decisione suprema di ogni contesa. Così non 
potrà più avvenire che vengano inflitte punizioni 
contraddittorie con la pubblica opinione e coi tempi; così 
avverrà che le leggi seguiranno lo svolgersi ed il mutar dei 
costumi, né mai questi verranno in lotta accanita e 
sanguinosa con esse. Adunque:</p>
<p>10. La sentenza del popolo è superiore ad ogni 
legge, ad ogni maestrato. Chiunque credesi mal giudicato 
può appellarsi al popolo.</p>
<p>E così prendendo le mosse da due semplicissime ed 
incontrastabili verità: – 1. <hi rend="italic">L'uomo è creato 
indipendente e libero, e solo i bisogni sono assegnati come 
limiti a questi attributi</hi>; 2. <hi rend="italic">Per allontanare da sé 
questi limiti e rendere sempre più ampia la sfera di sua 
attività l'uomo s'associa, epperò la società non può, senza 
mancare al proprio scopo, ledere in menoma parte gli 
attributi dell'uomo</hi>; – siamo stati condotti alla 
dichiarazione di dieci principî fondamentali, de' quali 
uno solo che non venga rigorosamente osservato, la libertà e 
l'indipendenza saranno violate. Dunque ogni contratto 
sociale, volto non già a confermare l'usurpazione di una 
classe, ma la felicità dell'intera nazione, deve aver come base 
questi principî.</p>
<p>. Pria di procedere più innanzi, rileva rammentare, per 
sommi capi, quello di cui sino ad ora discorremmo in questo 
saggio. Ragionando del progresso abbiamo scorto come le 
società tendono, nelle varie loro evoluzioni, ad assettarsi fra 
le leggi naturali, e quando, per errore dell'istinto, per 
disaccordo del sentimento con la ragione, se ne allontanano, 
esse rapidamente declinano.</p>
<p>Indi osservammo come lo scambio facilissimo delle 
idee e de' prodotti abbia fatto, di tutt'Europa, un popolo di 
costumi, di leggi, di propensioni quasi uniformi; e noi, 
abbracciandolo nel suo insieme, ne siamo venuti scrutando le 
tendenze, tanto economiche come politiche. Il continuo 
aumento del prodotto sociale, il restringersi il numero de' 
possessori di esso, il crescere incessante de' miseri e della 
miseria, sono cose evidenti, innegabili, e quindi i mali, la 
necessità di migliorare, la reazione de' tanti miseri contro i 
pochissimi ricchi, certa, immancabile. Di quinci, sotto varie 
cagioni mascherato, il connubio de' pochi agiati co' 
despoti, e ad ogni minaccia, ad ogni tomulto, ad ogni 
rivolgimento, crescere le milizie perpetue, solo argine contro 
la numerosa plebe, e da questa lotta emergere, 
indubitatamente, il dispotismo militare o il trionfo della 
democrazia, l'uno seguito dalla licenza e dalla dissoluzione, 
l'altro dal rinnovamento sociale. Altra alternativa non v'è.</p>
<p>Incerti, ci facemmo a cercare quale delle due soluzioni 
fusse la più probabile. L'atteggio, i tentativi, il cupo 
gorgogliare del proletario, fanno fede che la sua fibra è 
rozza, non flaccida, l'elatere n'è compresso ma non spento, 
quindi havvi speme di vita. Il soldato che lo fronteggia non è 
pretoriano, non avventuriere, ma proletario anch'esso, 
affatturato da magica forza che lo costringe a sacrificare se 
medesimo in sostegno delle proprie catene e di quelle de' 
suoi uguali, epperò la speme che la sua ottenebrata mente 
potesse balenare per un istante, e ciò basterebbe alla società 
per risorgere. Questi incerti e pallidi raggi di luce ci 
sembrarono fulgidi, scorgendo quasi nunzî del nuovo 
giorno la splendida pleiade de' socialisti, la tendenza delle 
moltitudini all'associazione, la preponderanza che 
giornalmente il concetto sociale acquista sul politico. 
Ristorato l'animo, ci siamo ristretti all'Italia solamente.</p>
<p>Abbiamo fatto studio sulle varie quistioni politiche, 
che si agitano in seno della nostra patria, e dimostrammo 
quanto vana ed inutile sarebbe la loro soluzione se non si 
sbarbicassero le due cagioni da cui la miseria, la schiavitù, la 
corruzione irraggiano, <hi rend="italic">proprietà</hi> e <hi rend="italic">governo</hi>. In 
ultimo, abbiamo stabiliti dieci principî, conseguenza 
immediata delle leggi di Natura, come base del futuro 
contratto sociale. Ora, non verremo esponendo un sistema, 
proponendo ordini, promettendo felicità, né esorteremo con 
gonfie declamazioni gl'Italiani alla concordia, alla battaglia. 
Noi studieremo le forze che operano nel seno della Nazione, 
ne cercheremo l'intensità, la direzione, la risultante, onde 
conoscere cosa l'Italia sarà, non già cosa vogliono che sia i 
partiti. Epperò cominceremo dall'esaminare quale sia 
lo stato dell'Italia relativamente alle altre nazioni dell'Europa.</p>
</div2></div1><div1>
<head>Capitolo quarto</head>
<div2 n="Sommario">

<p>XIII. Italia e Francia. – XIV. I partiti in Italia. – XV. 
Il Comitato nazionale e Giuseppe Mazzini. – XVI. 
Insurrezione. – XVII. Dittatura.</p>
</div2>
<div2 n="Testo">

<p>Il volgo, il quale senza esaminare minutamente le 
cose, giudica dalla fallace apparenza di esse, considera la 
Francia e l'Inghilterra come le due nazioni dalle quali 
debbono partire gli impulsi che sospingeranno i popoli ad un 
migliore avvenire, quasi che la rigenerazione politica–sociale 
d'Europa dipendesse dal progresso industriale di esse. Per 
non dilungarci soverchiamente su tale argomento, e perché 
cotesta missione rigeneratrice si attribuisce alla Francia più 
che all'Inghilterra, noi faremo paragone fra la prima di queste 
due nazioni e l'Italia. La rivoluzione francese del 
1789 fu una grandiosa esperienza che mise a 
nudo la poca importanza delle varie forme di governo 
relativamente ai mali che la società ammiseriscono. Coloro 
che governarono quella rivoluzione cercarono garentire la 
libertà, proponendosi a modello Grecia e Roma, e 
mostrarono ignorare affatto quelle storie. Se con maggiore 
oculatezza avessero cercato le cagioni di quello splendore le 
avrebbero scorte ne' rapporti sociali, nello stato economico 
di que' popoli, per cui legavasi strettamente l'utile 
pubblico al privato; ed in quelle forme di governi, creduti 
origine d'ogni bene, avrebbero riscontrato la causa della non 
tarda ruina di quelle nazioni. Se avessero fatto studio sui 
tanti esperimenti che fecero que' popoli, e tutti invano, per 
impedire l'usurpazione di chi reggevali; se avessero meditata 
la storia d'un'epoca meno remota, quella degl'Italiani del 
medio–evo, che pel loro stato economico, religioso, morale, 
si rassomigliavano ai Francesi più che i Greci ed i Romani, si 
sarebbero convinti facilmente come sia impossibile limitare 
l'abuso ed evitare il despotismo, allorché delegasi a pochi la 
sovranità ed il potere che risiede in tutti, e solleciti delle 
forme, lasciansi sfuggire la sostanza delle cose.</p>
<p>La Francia al '93 subì l'esperienza 
medesima che già avevano subito gl'Italiani nel medioevo. I 
nobili, domati dal regio potere, avevano smesse le armi, ed il 
re aveva vinto un rivale, ma perduto un sostegno. Intanto, 
come in Italia il popolo, combattendo a difesa del papa, 
conobbe di aver diritti, così in Francia, assumendo la difesa 
del re, imparò a difendere se stesso. Parteggiando pel re, egli 
credette migliorare, ma svincolato dalle strette del 
feudalismo, videsi abbandonato, privo di mezzi ed appoggi, 
in una lotta ineguale co' ricchi; sospinto dai suoi dolori 
rovesciò il trono, in tal modo la rivoluzione si compì, 
rivoluzione che, come quella del mille in Italia, fu il trionfo 
del Comune sul medioevo. Agli Italiani bastarono sei secoli 
per cangiare in popolare il barbaro reggimento, ai Francesi 
ne bisognarono quattordici. L'unità, l'indipendenza assoluta, 
le superstizioni del cristianesimo scrollate, il prestigio de' 
nomi caduto, resero, all'esterno, la Francia più maestosa 
dell'Italia, furono idee, non famiglie, che parteggiarono il 
popolo. Ma la stessa unità, la minore energia della plebe, lo 
spirito di libertà poco comune, insomma lo spirito 
repubblicano, universale in Italia e difettivo in Francia, e per 
contro fortemente sentite le tradizioni della monarchia, 
distrussero in dieci anni tutte quelle conquiste del popolo che 
gli Italiani conservarono per quattro secoli.</p>
<p>La rivoluzione francese scosse dal loro letargo i popoli 
d'Europa, ed il governo, che i moderni chiamano 
rappresentativo, fu la barriera, l'ostacolo che gl'impotenti 
troni opposero all'esigenze del popolo. Abbiamo parlato 
abbastanza largo di una tal forma di governo, quindi non è 
mestieri ritornare sull'argomento, diremo solo che da tale 
epoca cominciò a germogliare l'epoca che minaccia di 
cancrena l'Europa. Intanto, l'industria, il commercio, le 
scienze progredirono, il secolo XIX venne chiamato il secolo 
del progresso, ed i dottrinarî credettero, o gli convenne 
credere, che sotto tale reggimento compivasi gradatamente 
l'educazione del popolo, navigandosi a golfo lanciato verso 
la libertà, strana aberrazione, o strana menzogna. Il secolo 
XIX sarà famoso nei fasti dell'umanità, non già per la servile 
e codarda schiera dei dottrinanti scaturiti dal suo seno, ma 
perché in tal torno il socialismo, d'aspirazione fattosi 
sentimento, ebbe partito ed avrà attuazione.</p>
<p>La grandezza, la degnità della Nazione non va 
misurata dal numero de' libri che in essa si pubblicano, 
come non è la dottrina solamente la qualità che determina il 
conto in cui debba tenersi un individuo. Un dotto, che pone 
la sua penna a disposizione del maggiore offerente, lambisce 
la mano che lo sferza, bacia le catene che l'avvincono, e con 
facile viltà maledice chi cadde, né mai osa di biasimare il 
potente, non può certamente preferirsi ad un ignorante che, 
domo dalla forza, guarda torvo l'oppressore, minaccia ne' 
ferri, né lasciasi intimorire dalla spada, né dall'oro 
corrompere: il primo sarà un uomo culto ma degradato, il 
secondo rozzo ma pieno del sentimento della propria dignità; 
nell'uno possiamo rappresentare il basso Impero e l'Italia al 
secolo de' Medici; nell'altro la Roma de' Bruti, de' 
Scevola... e l'Italia del mille; nel primo possiamo scorgere 
l'odierna Francia, nel secondo l'Italia moderna. Colui che si 
crea un padrone è schiavo per natura, chi lo subisce non è 
che disgraziato.</p>
<p>Se i rivolgimenti avvenissero in ragione de' libri, 
non sarebbe stata la Sicilia la prima ad iniziare i moti del 
'48, né la dotta Germania sarebbesi 
rimasta quasi inerte tra l'universale sconvolgimento. Quali 
dotti contava la Grecia all'epoca della sua memorabile 
rivoluzione? Gli Hoche, i Marceau, i Kléber. i Marco 
Botzari, i Canaris... eroi da rivoluzione e non già da poltrona, 
non sono parto di dottrine, primogeniti di queste sono i 
Guizot, i Thiers. La probabilità di un rivolgimento è in 
ragione diretta de' mali che opprimono il popolo e del 
grado d'energia che esso conserva. Faremo studio su di ciò, 
onde discernere se in Italia l'abilità al moto sia minore che in 
Francia.</p>
<p>In Italia come in Francia, la vita pubblica è difettiva, 
non curato l'utile nazionale, a cui viene sempre 
preposto<note place="foot"><p><add resp="ed">Nell'autografo, per una distruzione evidente, è scritto 
posposto</add>.</p></note> l'utile privato. La vita pubblica de' moderni 
consiste nelle gesta da romanzo che suppliscono alla sterilità 
degli avvenimenti storici. L'eroe da romanzo è il modello che 
la gioventù si propone nel suo esordire; una brillante 
comparsa, come dicono i Francesi, <quote lang="fre">dans les 
tourbillons du monde</quote>, è l'ambizione de' moderni 
eroi, de' <foreign lang="fre">lyons</foreign>, è la gloria che per essi 
adegua, anzi sorpassa quella de' Scipioni e de' 
Marcelli. All'operosità succede il riposo, il 
<foreign lang="fre">lyon</foreign> si trasforma e comparisce nel mondo 
sotto il carattere d'<foreign lang="fre">homme blasé</foreign>. Il 
<foreign lang="fre">lyon</foreign> ama i rischi del duello, di una corsa a 
cavallo e... ma guardasi bene dal mischiarsi in politica, se le 
barricate covrono le strade, chiudesi in casa curandosi poco 
dell'esito della lotta, ed aspetta tranquillo quando <foreign lang="fre">les 
affaires ont repris</foreign>, per essere richiamato all'azione. 
Allora si fa di nuovo ad usare in quelle numerose brigate ove 
lo scambio degli affetti è impossibile, ed in quei teatri ove 
con mostruosi drammi si tenta invano scuotere la flaccida e 
logorata fibra dell'annoiato ascoltante. In Italia i 
<foreign lang="fre">lyons</foreign>, i grandi ridotti, quel genere di 
produzioni teatrali sono piante esotiche. Ci sforziamo, egli è 
vero, di accettare i medesimi gusti e farci imitatori degli 
oltremontani, ma fortunatamente con pochissimo successo. 
Quanto ristretto è il numero de' romanzi e de' 
romanzieri in Italia! E perché? mancano forse gl'ingegni, o la 
favella, come alcuni asseriscono, non prestasi a tali letterarie 
produzioni? mai no; se esse venissero chieste dalla pubblica 
opinione, tutte le difficoltà sarebbero superate, né la tirannide 
le interdice. Ma quello poi che maggiormente ridonda a 
gloria nostra è che i pochi romanzi italiani sono quasi tutti di 
fama imperitura, quasi tutti hanno uno scopo politico, ed i 
più accreditati fra essi, come l'<title>Assedio di Firenze, Nicolò 
de' Lapi, Ettore Fieramosca</title>,... suscitando un torrente di 
affetti patri, affogano, attutiscono ogni affetto privato.</p>
<p>Il prestigio del fasto immenso in Francia, in Italia 
abborrita la pompa: gradirono i Francesi il brillante corteggio 
di Bonaparte più che la semplicità del governo provvisorio 
del '48 e di Cavaignac; in Italia, per 
contro, il modesto vivere di Mazzini e di Manin riscossero 
plauso ed universale simpatia.</p>
<p>La superstizione religiosa, in Italia come in Francia, 
non esiste che fra le donnicciuole; la religione è ridotta ad 
atti esterni, è un'abitudine, non già un sentimento, e se 
sentimento religioso vi fusse ancora al giorno d'oggi, la sua 
sede sarebbe in Francia e non già in Italia. Proudhon 
rinnegava la storia scrivendo <title lang="fre">Le bigot italien</title>, 
egli non rammentavasi come i Francesi, da Carlo Magno, 
sono stati sempre i difensori del papa, non per ragion di 
Stato, ma per fanatismo, ed i nemici de' pontefici sono 
stati e sono gl'Italiani, ai quali è riserbato d'inaugurare il 
trionfo su tutte le idee religiose.</p>
<p>Si eccettui il Piemonte in cui, per soverchia docilità del 
popolo, il reggimento costituzionale dura, nelle altre parti 
d'Italia non ha potuto gettar le sue barbe; la violenza, la 
corruzione non son bastate in Napoli, in Roma, in Toscana 
ad ottenere una camera suddita del ministero. Troverete in 
queste provincie satelliti efferati ed impudenti della 
tirannide, ma quei trafficanti in politica, pronti ad inchinarsi 
ai fatti compiuti, non esistono, feccia e non cima di società, 
come essi si compiacciono credere; in Napoli sonovi i 
Windischgratz e gli Haynau, ma invano si cercano i Magnan, 
i Saint–Arnaud, i Maupas... Gli ex–triunviri, gli ex–ministri, 
gli ex–generali italiani vivono tutti nell'indigenza, mentre 
non trovasi in Francia un ex–impiegato che non abbia 
<foreign lang="fre">sa petite fortune</foreign>.</p>
<p>Secondo il proprio stato, i proprî bisogni, le proprie 
inclinazioni, producono le nazioni gli uomini che le 
rappresentano, e viceversa dal carattere di questi uomini 
potrà inferirsi lo stato in cui esse si rattrovano. E se non 
volesse considerarsi come passeggiero il presente stato della 
Francia, in vedendola padroneggiata da' Guizot, da' 
Magnan, da' Saint–Arnaud, da' Bonaparte. 
bisognerebbe conchiudere che essa si dissolve, e che le 
ultime virtù rivoluzionarie sonosi spente con Armand Carrel. 
In Italia, per contro, si rattrovano esseri spregevoli, ma non 
sono che i rappresentanti de' varî governi locali vicini a 
ruinare, mentre la nazione intera non onora, non prezza né 
costoro né i dottrinanti che predicano rassegnazione, ma i 
martiri suoi; quindi è nazione che sente il peso de' proprî 
mali, che onora quelli che danno la vita per combatterli, e dal 
martirio alla battaglia non havvi che un passo.</p>
<p>L'attacco di centosettantamila stranieri contro Italia 
divisa, quasi non bastò a ristabilire il dispotismo; essi per 
vincere han dovuto ricorrere eziandio al raggiro ed alla 
menzogna. Tre battaglie, quattro assedî, sessanta 
combattimenti, tre città messe a ferro e fuoco, sono i gloriosi 
monumenti di nostra resistenza, mentre gli esuli, i prigioni, le 
vittime che muoiono col nome d'Italia sulle labbra <add resp="ed">sono</add> la 
nostra continua e gloriosa protesta. Come ha difeso Francia 
la sua libertà? un pugno di compri francesi in poche ore da 
libera la fanno schiava, e la nazione, ben lungi dal resistere, 
col suffragio universale, sancisce l'usurpazione ed appoggia 
la spregevole tirannide. Come negare che i rivolgimenti 
avvenuti in Francia il 1830, il
2 dicembre '48, sono l'effetto d'una vittoria
ottenuta da un ristretto partito in Parigi? E somigliano
moltissimo alle congiure di palazzo del basso Impero, a cui 
veruna parte prendevano le popolazioni delle provincie, 
mentre in Italia non v'è movimento che non trovi un'eco in 
tutte le valli dell'Apennino. Tre volte, nel breve spazio di 
cinquanta anni, la Francia è stata arbitra de' suoi destini, 
tre volte da sé medesima si è foggiata le catene, mentre, se 
non vi fosse stato intervento straniero, l'Italia, forse, sarebbe 
libera da molto tempo. I gusti adunque, i costumi, i fatti, la 
dimostrano meno indifferente a' suoi mali, meno degradata 
che Francia, quindi maggior probabilità di risorgere, 
accresciuta eziandio dal desiderio ardente che sente ogni 
Italiano, di conquistare la propria nazionalità, significante 
movente di cui difettano i Francesi perché credono 
possederla.</p>
<p>Esaminate le forze che sospingono al moto, ci faremo 
a studiare quelle che resistono. La nobiltà, la borghesia, i 
preti, gli impiegati d'ogni genere, un forte e numeroso 
esercito sono una base di granito che in Francia sorregge 
ogni genere di despotismo; ma ove sono queste forze in 
Italia? La più famosa nobiltà italiana, la vera nobiltà feudale 
venne distrutta al sorgere de' Comuni; solo nell'Italia 
cistiberina durò ancora lungamente, ma fu in continua lotta 
col trono. Doma da Federico, riprese vigore per l'avarizia 
degli Angioini; di nuovo perseguitata dagli Aragonesi, 
durante il regno del perfìdo Ferdinando d'Aragona, fece 
l'ultimo sforzo con la famosa congiura. Dieci baroni de' 
più famosi lasciarono la vita sul palco, altri fuggirono, 
furono occupate le loro castella, disarmato il vassallaggio. I 
discendenti non ebbero più forza, e per tradizione, e pel 
continuo cangiare della dinastia regnante, essi non furono 
mai gli amici del re: undici nobili di primo rango perirono 
nel '99 come repubblicani, fra questi il 
formidabile campione della libertà, Ettore Carafa conte di 
Ruvo. In Piemonte la nobiltà non conta che i fasti di sua 
docile servitù, nobiltà di secondo rango, perocché i grandi 
feudatarî si estinsero successivamente, e sulle loro ruine 
s'innalzò il trono di casa Savoia. I numerosi titolati che 
brulicano ne' varî Stati d'Italia, sono nobili nuovi, ovvero 
non nobili, né formano casta i cui privilegî li lega 
per utile proprio al trono; sudditi, come il resto de' 
cittadini, sono regî se percepiscono stipendio, liberali in 
caso contrario. I veri nobili d'Italia sono i patrizî delle varie 
repubbliche, ed in primo luogo i veneziani, e cotesta nobiltà 
potrà essere municipale e non regia. La borghesia italiana, 
non solo non sostiene ma odia i presenti governi, e se non è 
sollecita al muovere, non avversa i movimenti. I preti, non 
essendo salariati come in Francia, contano moltissimi 
liberali, ed anche soldati della libertà. Infine possiamo 
conchiudere che se togli dall'Italia i stranieri, l'appoggio dei 
troni riducesi alla codarda schiera degli impiegati e de' 
poliziotti. Solo in Napoli ed in Piemonte havvi un esercito, 
ma esso non si è mostrato, in certe circostanze, inaccessibile 
alla brama di libertà. Quindi la tirannide non si sostiene che 
in virtù di forze straniere; aggiungi, le tradizioni degl'Italiani 
repubblicane tutte, quelle de' Francesi regie, e potremo 
senza errore conchiudere che l'esercito conservativo, 
potentissimo in Francia, in Italia quasi non esiste.</p>
<p>La sola cosa che in apparenza favorisce la Francia, è lo 
scorgere che in essa le idee di riforma sociale sono più 
generalmente sentite, sono già scritte sulla bandiera d'un 
partito. Ma questo partito non è reciso ne' suoi concetti e 
nella sua propaganda; lo stesso Proudhon spera accordare 
l'utile del proletario e quello della borghesia; tutti sono, nella 
pratica, dubbiosi e timidi.</p>
<p>I riformatori che svolgono le dottrine, foggiano 
sistemi, altro non fanno che delineare la prima orditura, che 
stabilire de' principî; un numero ristrettissimo di persone 
s'inspirano ne' loro volumi, e questi volumi possono dirsi 
un retaggio europeo. Ma nulla apprende il numeroso volgo, 
ché, eziandio le cose volte a migliorare la sua condizione e 
minorare la sua fatica, non le accetta che stretto dall'estremo 
bisogno, e non si lascia convincere se non dal fatto. I 
giornali, i ragionamenti e le corrispondenze pubbliche o 
private, gli scopi che si propongono le congiure, le 
persecuzioni, le vittime, gli avvenimenti, sono quella serie di 
argomenti per cui le astrazioni de' riformatori divengono 
concetti popolari. I discorsi di Proudhon all'assemblea, i suoi 
articoli sul giornale da esso redatto, le lezioni di Louis Blanc 
al Lussemburgo, le manifatture nazionali, le barricate di 
luglio, ha formato la propaganda la quale cominciò a 
trasfondere nelle masse il socialismo; il popolo, forse, non ha 
compreso il significato dell'ordinamento del lavoro, ma sa di 
essersi battuto per esso, e quindi può non sembrargli strano il 
ritentare l'impresa.</p>
<p>Il due decembre ha spaventato ogni partito, e tutti 
avrebbero desiderato far tregua alle contese onde abbattere il 
nemico comune, i socialisti han taciuto ed han quasi perduto 
il terreno che avevano guadagnato. Le dicerie pubblicate dai 
rivoluzionarî francesi<note place="foot"><p><add resp="ed">Prima aveva scritto e poi cancellò:</add> Le dicerie 
pubblicate dai rivoluzionari francesi non sono diverse da 
quelle degl'Italiani, vuote declamazioni, in cui in mille guise 
si vestono e si ripetono le invocazioni alla patria, all'onore 
nazionale. parole che pel popolo non hanno senso veruno.</p></note> 
sono vuote declamazioni. Non si scrutano i varî rapporti, 
non si dimostra al minuto popolo quale sarebbe l'avvenire 
che, volendo, può conquistarsi: son formalisti e non altro. 
Tutti, si eccettui Proudhon, persistono nel grave errore di 
pretendere iniziare le riforme dall'alto <add resp="ed">al</add> basso, imporle al 
popolo, e non farle sorgere spontanee dal basso in alto; e 
siccome ogni caporale di partito credesi il solo atto a 
praticare le proprie idee, che egli crede le sole vere e 
giuste, tutti si fanno propugnatori della dittatura, perché 
ognuno la spera per sé, non per ambizione, ma <quote lang="fre">pour 
faire le bien</quote>, dicono i Francesi, per educare il popolo, 
dicono gl'Italiani; epperò, comeché il moderno socialismo 
fosse nato in Francia, non è la Francia più innanzi dell'Italia 
nella pratica di tali dottrine. Inoltre, il compimento della 
sociale riforma deve in Francia superare ostacoli assai 
maggiori che in Italia, e perché il grande sviluppo 
dell'industria accumulando grandi capitali ha creato potenti e 
numerose forze che resistono; e perché bisogna ridonare la 
vita al Comune, spenta affatto dall'unità francese, mentre in 
Italia essa è latente, ma vigorosa e pronta a svilupparsi. 
Quindi non solo l'Italia ha in sé probabilità di moto maggiori 
che la Francia, ma la soluzione del problema sociale è molto 
più facile ed omogenea all'Italia che alla Francia.</p>
<p>Seguiamo il confronto fra le due Nazioni, e cerchiamo 
discernere per quale delle due, ammesso il moto, è più facile 
il successo. Parigi è la sola città della Francia ove l'insorgere 
è possibile; ivi, egli è vero, sono raccolti grandi mezzi di 
resistenza, ma il popolo parigino è numeroso ed arrischiato, 
il vacillare delle soldatesche facilissimo in una sì grande 
città, quindi facile la vittoria che menerà un partito al potere. 
La Francia pensa ed opera come Parigi: a Carlo X succede 
Luigi Filippo, a questi la repubblica, poi Cavaignac, 
Bonaparte, l'Impero... ed in tutti questi cangiamenti, solo di 
nomi, la Francia intera si rimane tranquilla. Cangiano i 
pubblici funzionarî, più per premiare i partegiani del nuovo 
potere che per punire quelli del caduto, pronti sempre ad 
inchinarsi al vincitore, tanto è cieca la disciplina. 
<hi rend="italic">Ubbidienza a chi comanda</hi> è la formola che regge la 
Francia intera; il re, il governo provvisorio, il presidente, 
l'imperatore... qualunque, infine, sia il nome del potere che 
siede sovrano a Parigi, esso disporrà arbitrariamente delle 
forze di tutta la nazione. Fra i moderni, i suoi ordini militari 
sono ottimi, le schiere istrutte e costumate a fatica, il 
Francese per indole prode e facile all'esaltazione, le 
tradizioni militari brillanti e recenti, la fiducia nelle proprie 
forze grandissima, quindi formidabile, rispettata. Dopo 
l'esempio del '93 nessuna Potenza 
d'Europa attaccherà la Francia per sostenere un partito, anzi 
tutti gli Stati crederanno di avere ottenuta una grande vittoria 
se dopo un rivolgimento la Francia si rimane nelle sue 
frontiere. Per essa, adunque, il cangiar forma di governo è un 
fatto il quale, con pochissimo rischio, compiesi in pochi 
giorni. Ma quale è il vantaggio di tali rivolgimenti? sotto 
altre vesti, forse più luride, il dispotismo è permanente.</p>
<p>La forza cade nelle mani di uomini che, parlando <add resp="ed">di</add> 
libertà, si sostituiscono al despota, ne calcano le orme, ne 
seguono il sistema, e fannosi scudo contro i cittadini di 
quell'esercito stesso che pochi istanti prima riguardavano 
loro nemico. Inesperti nel trattare un tanto terribile strumento 
di tirannide ne rivolgono contro loro medesimi le 
offese: un soldato o il discendente d'un soldato, legittimo 
possessore e vero rappresentante del diritto della forza, 
impone silenzio al loro importuno garrire, e col piatto della 
sciabola li caccia ignominiosamente di seggio. Quando 
dittatura vi è in un paese, questa non può essere che militare, 
e se tale non la crea la nazione, essa per la natura stessa delle 
cose tale diventa, sono vani gli ostacoli, i raggiri dei curiali 
per garentirsi. Di un tal genere di rivolgimenti, cioè ad una 
fazione sostituirgli un'altra al potere, la Francia può 
compierne uno l'anno; all'Italia sono impossibili. Ci faremo a 
dimostrarlo.</p>
<p>Non già in una sola città italiana, ma in ognuna di esse, 
perché piene di vita municipale, potrebbesi iniziare un 
movimento, ma con poca speranza di successo. L'Italia intera 
seguirà l'esempio, ma senza unità: gli uomini nel<add resp="ed">le</add> cui 
mani, in ogni regione, verrà affidato il potere, non vorranno 
sottomettersi gli uni agli altri, ed ogni Stato, forse ogni 
Comune, spererà salvezza isolando la propria causa. Ma 
poniamo il caso che gl'Italiani, resi dotti dalle passate 
vicende, affidassero ad un centro comune la somma delle 
cose, questo governo unico, a quanti bisogni deve 
provvedere, e prontamente provvedere? Insorgere e vincere 
le prime prove non basta agli Italiani, essi debbono 
combattere una delle più formidabili Potenze militari, che 
possiede in Italia una munita e forte base d'operazione, alla 
quale appoggia un numeroso esercito, quindi è forza che, ad 
onta del difetto di milizie e di armi, un esercito italiano sorga 
in un baleno numeroso e compatto. Come provvederà il 
governo? ricorrerà al terrore? Coloro i quali credono che un 
illusorio potere concesso da pochi ad alcuni uomini possa far 
loro abilità di comandare d'un capo all'altro d'Italia 
s'ingannano, eglino conoscono l'Italia come può conoscerla 
un Francese o un Inglese, che giudicano dal proprio l'altrui 
paese<note place="foot"><p><add resp="ed">Segue, cancellato:</add> Sono costoro mezzani intelletti, a 
cui la lettura della storia francese gli ha fatto sorgere il desio 
d'imitare i rivoluzionari dell'.9 e 
dichiarando rifuggire dall'imitazione, ne' fatti, altro non 
sapendo concepire, vogliono adottare i medesimi principî, i 
mezzi medesimi mascherandoli con altre parole, vana 
pretesa.</p></note>.</p>
<p>La formola <hi rend="italic">obbidienza a chi comanda</hi>, che ora 
regge la Francia, resse eziandio l'Italia, nel secolo passato e 
ne' due precedenti, ma il concetto del risorgimento 
italiano, fatto sentimento, dal '14, 
cangiolla. Il costume che, ora, dalle Alpi al Lilibeo, hanno i 
popoli italiani, è, sempre che lo possono, <hi rend="italic">resistenza a chi 
comanda</hi>, né esso può cangiarsi in un istante. Il terrore 
produrrebbe l'immediata reazione, favorevole al nemico già 
accampato fra noi; le passioni in Italia non son tiepide, la 
forza medesima di esse rese gli Italiani padroni del mondo, e 
ne fa un popolo di assai difficile reggimento. Ed ammessa 
l'ubbidienza, cosa valgono que' battaglioni per forza 
raccolti? ne' tomulti ardenti, son codardi in ordinate 
battaglie. La Francia stessa, su cui il terrore ebbe 
grandissimo successo, non ebbe esercito prima del 
'94; per cinque anni rimase esposta ai 
colpi nemici, fu salva non già per propria virtù, ma per gli 
errori di quelli. Ma l'Italia non può sperare tale fortuna, 
appena qualche mese sarà concesso all'insurrezione 
italiana per trasformarsi in esercito.</p>
<p>Inutile, inefficace, ruinoso è il terrore in Italia, quali 
mezzi rimangono, adunque, agli uomini eletti a governarla in 
sì difficile emergenza? un solo: fare un fervido e continuato 
invito al paese, proporre i mezzi come provvedere a tutto, 
dico proporre, perocché non potendo abusare della forza, i 
comandi non si ridurrebbero che a semplici proposte, il cui 
risultamento dipenderà dalla volontà del paese, epperò dalle 
cagioni che determineranno questa volontà.</p>
<p>L'odio ai presenti governi bastante ad insorgere, 
trionfata l'insurrezione s'ammorza, quindi bisogna suscitare 
una passione da bilanciare i rischi ed i stenti della guerra. Il 
desiderio di libertà, d'indipendenza, l'amor della patria, han 
forza grandissima nei cuori di quella balda ed intelligente 
gioventù che è sempre prima ad affrontare i perigli delle 
battaglie; ma essi soli non bastano, l'Italia trionferà quando il 
contadino cangerà, volontariamente, la marra col fucile; e, 
per questi, onore e patria sono parole che non hanno alcun 
significato; qualunque sia il risultamento della guerra, la 
servitù e la miseria lo aspettano. Chi può, senza mentire a se 
medesimo, affermare che le sorti del contadino e del minuto 
popolo, verificandosi i concetti de' presenti rivoluzionarî, 
subiranno tal cangiamento da meritare le pene ed i sacrificî 
necessarî a vincere? Il socialismo, o se vogliasi usare altra 
parola, una completa riforma degli ordini sociali, è l'unico 
mezzo che, mostrando a coloro che soffrono un avvenire 
migliore da conquistarsi, li sospingerà alla battaglia. Quindi, 
le difficoltà che presenta la guerra del nostro risorgimento, i 
numerosi nemici, l'indole italiana di assai difficile 
reggimento, la vita municipale prima a manifestarsi nelle 
rivoluzioni, il costume, omai reso seconda natura, di resistere 
a chi comanda... costituiscono il fato della nazione, che 
inesorabilmente ne ha segnato il destino. Schiavitù o 
socialismo, altra alternativa non v'è.</p>
<p>Poniamo ora il caso che in un rivolgimento il popolo 
italiano vegga la possibilità di migliorare il suo avvenire, ed 
animato da una passione forte e popolare, che unifichi e 
determini la sua volontà e la sua azione, corra volenteroso 
incontro al nemico, e facciamoci a ricercare, seguendo il 
paragone con la Francia, se i suoi mezzi materiali son tali da 
vincere.</p>
<p>La Francia avanti la rivoluzione contava 
duecentocinquantamila uomini, de' quali diecimila erano 
milizie dorate della corte sparite con essa; settantasettemila 
erano battaglioni provinciali; e venti o venticinquemila 
stranieri, quindi i soldati regolari nazionali si riducevano a 
centocinquantamila. In Italia, ammessa una rivoluzione 
universalmente sentita che ne raccolga le forze sotto la stessa 
bandiera, non manca certamente un tal numero di soldati. 
Aggiungi che gli abusi, dopo quell'epoca riformati, han reso 
gli eserciti più mobili e più compatti, e centocinquantamila 
uomini in oggi valgono assai più che centocinquantamila 
uomini in allora, e la superiorità di ordini ed istruzione che 
avevano gli eserciti alemanni sul francese, nel caso nostro 
non esiste, perocché gli eserciti stanziali, all'epoca presente, 
si pareggiano in Europa. Le schiere francesi rimasero 
quasi dissolte pel numero significante d'ufficiali che 
seguirono le sorti del re, in Italia, per contro, probabilmente 
non se ne conterebbe alcuno. Quindi le nostre forze 
materiali, possiamo dirle per numero ed ordinamento 
superiori a quelle che possedevano i Francesi al cominciare 
della rivoluzione.</p>
<p>Negare agli Italiani il primato in armi, è negare la 
storia, che perciò siamo venuti rammemorando nel primo 
Saggio. La nostra temperie, fornita di una quantità 
sufficiente, ma non eccedente, di sangue igneo, accoppia il 
coraggio all'ingegno, qualità che spesse volte si escludono; 
l'Italiano discerne il pericolo, studia il proprio vantaggio, ed 
opera. Se noi siamo degeneri dagli antichi, lo sono del pari 
gli altri popoli d'Europa, quindi il vantaggio che deriva 
dall'indole nostra, dono della Natura, rimane il medesimo. 
Ma il valore individuale non ci vien negato, tutti son convinti 
che un italiano valga assai più, o almeno quanto un Francese. 
Ci faremo a discorrere del valore delle soldatesche.</p>
<p>Un contadino che difende il suo tugurio con coraggio 
da leone, un brigante che combatte valorosamente la 
sbirraglia può, fatto soldato, mostrarsi codardo perché non 
vede la ragione, non sente la necessità di rischiare la propria 
vita, e qualunque sia la severità della disciplina, le pene da 
cui vien minacciato non controbilanciano mai i perigli 
immediati della battaglia. La disciplina, bastante a rendere il 
Russo e l'Inglese ottimo soldato, non basta, con diverse 
gradazioni, all'Italiano, al Greco, allo Spagnuolo, al Francese 
eziandio; questi popoli debbono combattere sotto il pungolo 
d'una passione che li esalti; questi popoli hanno troppo 
discernimento per sacrificarsi come ciechi strumenti 
dell'altrui volontà. I Suliotti, di eroico valore fra le loro 
montagne, arrolati dalla corte di Napoli come soldati, non 
corrisposero alla fama <add resp="ed">che</add> era corsa di loro; al 
'99 l'esercito napoletano fugge, ed il 
popolo napoletano combatte strenuamente il nemico in ogni 
vallata; Capua, difesa da un esercito, e la fortissima Gaeta, 
non indugiano la marcia dello straniero che vede in periglio 
la sua facile vittoria innanzi alla città di Napoli, aperta e 
priva di ogni genere di milizia. Non appena in Francia cessò 
il feudalismo, ed ai guerrieri feudali, guerrieri <hi rend="italic">eroici</hi>, 
successero le regie milizie, i Francesi perdettero il primato 
delle armi, i lanzi ed i Svizzeri gli vennero preferiti. Fate 
paragone tra le gesta de' Francesi durante la guerra de' 
sette anni e quelle durante la guerra della rivoluzione, e 
scorgerete quanta differenza passi fra le milizie regie e le 
repubblicane; quelle strumento d'un despota, queste animate 
da una forte passione. Paragonate le battaglie di Rosbach e 
Jemappes, la prima combattuta dal fiore delle regie milizie, 
l'altra da inesperti volontarî tumultuariamente accozzati. 
Paragonate il soldato italiano a Pastrengo, e lo stesso soldato 
a Novara, e scorgerete ad evidenza come il convincimento e 
l'esaltazione siano per tutti i popoli di svegliato ingegno 
moventi assai più efficaci che la disciplina ed il terrore. In 
virtù del loro discernimento cotesti popoli, e particolarmente 
gl'Italiani, combattono da eroi in lontane regioni, e 
mollemente, se manca l'esaltazione, nel proprio paese; nel 
primo caso essi veggono nella disfatta la loro ruina, nel 
secondo un pretesto per tornarsene a casa. Solamente dopo 
una lunga carriera sui campi di battaglia ed una serie non 
interrotta di vittorie, possono formarsi quelle schiere di 
veterani che amano la guerra per la guerra, che tutto 
il loro utile si reassume nell'utile della vittoria, come erano le 
schiere napoleoniche; ma senza la rivoluzione, e per essa 
dieci anni di prospera guerra, non sarebbero esistite né quelle 
schiere, né Napoleone, né le vittorie di cui la Francia 
incoronasi degnamente. Adunque, la cagione medesima, la 
nostra temperie, che assicuraci il primato in guerra, è stata 
quella per cui i moderni eserciti italiani fecero cattiva prova; 
gli Italiani discernono troppo il periglio, per incontrarlo in 
forza di una virtù negativa, l'ubbidienza. Questa virtù è 
efficacissima' pe' popoli del nord, che, dotati di una 
grande abbondanza di sangue caldo, sono stupidi e 
coraggiosi, atti ad essere menati come massa inerte contro il 
cannone, ma, per contro, incapaci di que' sforzi che 
richiede la virtù ardita e libera allorché inspirasi nelle grandi 
passioni. In tali sforzi gli Italiani non hanno pari che i Greci; 
seguono con maggiore impeto, ma minor costanza, i 
Francesi.</p>
<p>Un esercito d'Italiani, guerreggiando per conto di una 
dinastia e per cagioni che non comprende, sarà il peggiore 
degli eserciti europei, se poi combatterà per una causa sentita 
e popolare, sarà invincibile. Senza una passione 
universalmente sentita, gli Italiani non potranno combattere 
con valore; se poi la passione e l'esaltazione esisterà, le 
nostre schiere saranno tanto superiori a quelle degli altri 
popoli per quanto lo furono i Romani, i quali non vissero 
sotto clima diverso dal presente, né ebbero un maggiore 
numero d'organi sensorî, né diversa temperie che noi. Essi 
nella guerra vedevano un utile che noi non veggiamo; questa 
differenza, e nulla più, passa tra noi e loro.</p>
<p>La popolazione della Italia oggigiorno è quanto quella 
della Francia nell'.9, mentre l'estensione 
della nostra frontiera è poco più del terzo di quella. La 
Francia mise in armi ottocentomila uomini, ma questi, 
ripartiti in quattordici eserciti, (così richiedeva la ragion di 
guerra), non poterono in alcun punto ottenere sul nemico una 
significante preponderanza di forze; gli eserciti a' confini 
di Spagna, d'Italia, del Belgio, della Germania, non potevano 
certamente operare con un comune disegno, ed ognuno d'essi 
rimase abbandonato alle proprie forze. La posizione degli 
Italiani è molto migliore: difesi dalla cerchia delle Alpi, il 
nemico è costretto a raccogliere le sue forze in paese sterile e 
dirupato, mentre gl'Italiani si trovano nella valle del Po, 
regione ubertosa ove popolose e ricche città, numerose 
strade, un maestoso fiume, forniscono, trasfondono 
facilmente le vettovaglie. Gli attacchi che le diverse Potenze 
potrebbero intraprendere sui varî punti della frontiera, non 
possono riuscire simultanei, perché non sono prevedibili tutti 
gli ostacoli che attraverso i monti possono indugiare la 
marcia d'un esercito. Impossibile riescirebbe loro il darsi un 
vicendevole soccorso, perché l'asprezza del terreno nol 
comporta, ed ogni attacco, non solo rimarrebbe isolato, ma, 
sboccando dalle valli, non potrebbe che presentare delle teste 
di colonna agli Italiani, i quali possono, facilmente, far massa 
contro il più vicino de' nemici; di modo che i 
Francesi con ottocentomila uomini si difesero contro tutta 
l'Europa, né potettero sempre pareggiare in numero il nemico 
sui diversi campi di battaglia, mentre agli Italiani 
basterebbero duecentocinquantamila uomini per conservare 
in ogni scontro la loro superiorità. I nemici della Francia, 
finalmente, ebbero uno scopo alle loro operazioni, Parigi; i 
nemici d'Italia non ne avrebbero alcuno; l'importanza delle 
varie capitali sparirebbe con la rivoluzione; né potrebbesi 
questa, ad onta dei sforzi che farebbero gli stolti, attribuire ad 
una sola fra esse, sia anche Roma, perché l'indole nazionale 
nol tollera; quindi il nemico sarebbe costretto vincere in ogni 
vallata, in ogni borgo, troverebbe tante capitali innanzi a sé 
per quanti sono i punti strategici del nostro suolo<note place="foot"><p><add resp="ed">Segue, cancellato:</add> Ivi sarebbe Italia, ovunque vi 
sarebbero armati e bandiera italiana.</p></note>.</p>
<p>Facendoci a reassumere il detto conchiuderemo che le 
tendenze e le probabilità di moto sono in Italia maggiori che 
in Francia, e minori le forze resistenti; che, quantunque i 
moderni socialisti siano francesi, la propaganda pratica di 
quelle idee non è in Francia più avanzata che in Italia. 
Nondimeno i vantaggi che esse promettono sono tali, che se 
un rivolgimento ne permetterà la benché minima 
applicazione, esse diverranno in un tratto popolarissime in 
Italia come in Francia. Ammesso il moto prodotto da cagione 
universalmente sentita, abbiamo discorso del numero e 
valore delle soldatesche, delle frontiere, della guerra che 
dovremmo sostenere, e che la Francia sostenne, ed il 
vantaggio, evidentemente, è dalla nostra parte. Possa questo 
confronto rilevare gli animi, generare la fiducia in noi stessi, 
ch'è forza confessarlo, manca, imperciocché gli Italiani 
hanno il torto di confondere le imprese dei nostri tirannelli 
con quelle della nazione. Perché essi non s'inspirano in 
quelle gesta che l'Italia tutta unita compì? in esse, la cui 
memoria dura da tanti secoli e durerà lontana, avranno la 
giusta misura delle nostre forze, né ci sarà luogo a 
scoraggiamento.</p>
<p>Le nazioni, durante le medesime fasi di loro vita, sono 
sempre le stesse; credi tu, o lettore, che siamo in decadenza? 
non leggere oltre, non perdere il tempo, caccia le mani nella 
corruzione che ti circonda, usa ogni mezzo per arricchirti e 
goder della vita, inchinati ai tiranni, basta che ti assicurino i 
materiali godimenti; se poi credi che possiamo risorgere, 
devi assolutamente credere che saremo grandi come furono i 
nostri progenitori; se nol credi ti compatisco, il tuo animo 
poco gagliardo non regge alle impressioni delle conseguenze 
estreme, tentenni nel mezzo, e sei fra la turba di coloro che 
<hi rend="italic">vissero senza biasimo e senza lode</hi>; sarai poco utile 
alla patria ed increscioso a te stesso.</p>
<p>Inoltre, il nostro ragionamento farà risaltare sempre 
più la stranezza di alcuni Italiani di pregevole ingegno, di 
ottimo cuore, i quali credono fermamente adoperarsi per lo 
bene della patria, col tessere una continuata apologia di 
Francia, mostrandocela quale astro che dovrà dar norma e 
rischiarare il nostro avvenire. E perché abbiamo qualche 
chilometro di meno di strade a rotaie e di telegrafi elettrici, 
perché l'aristocrazia bancaria non è così potente come in 
Francia, perché il monopolio, tra noi, non ha raggiunto 
l'apogeo, perché in Francia si pubblica qualche 
migliaio di più di bugiardi volumi, n'inferiscono che l'Italia 
non regge al confronto di quella nazione. I loro scritti, 
eziandio nel cuore dei più imparziali non possono che 
suscitare un certo disgusto, pure, considerando ogni libro che 
si pubblica l'espressione di un sentimento nazionale, e 
lasciando all'intolleranza religiosa e regia la ripartizione fra 
libri buoni e libri cattivi, noi ci siamo dati alla ricerca delle 
cagioni che possono suscitare simili dottrine. L'apparenza 
degli eventi hanno tratto fuori del loro proposito cotesti 
scrittori. Eglino, per scrivere come rivoluzionarî italiani, 
sonosi dati a fare profondo studio sulle cose e sulle idee di 
Francia, che, al momento avevano vita più rigogliosa, e tutti 
invasi di quelle idee, si son fatti a ricercarle in Italia; 
cercavano Francia, ad essi notissima, han trovato Italia, che 
poco conoscevano, e, come se le nazioni durante la loro vita 
dovessero calcare le medesime orme, han dichiarato Italia in 
ritardo. Intanto la loro posizione, dovendo scrivere d'Italia 
con idee francesi, era falsa, e la conchiusione non poteva 
essere ch'una, l'Italia non è Francia. Allora han colorito 
diversamente il loro disegno, han reso francese l'Europa, ed 
in questo quadro generale, in un posto affatto secondario, 
quasi totalmente in ombra, si scorge l'Italia in lontananza. 
Ma chi parte da falsi principî deve essere condotto, 
naturalmente, a false conseguenze. Infrancesato il globo 
intero, ne inferiva la supremazia francese, e l'avvenire da essi 
prognosticato sarebbe, come dice V. Hugo, il mondo 
francese e quindi la rivoluzione, la rigenerazione umanitaria, 
risultando d'un carattere speciale e non già umanitario, 
veniva da essi, che se ne dicono i propugnatori, rinnegata 
affatto.</p>
<p>E tratti ancora più innanzi da' loro ragionamenti 
additano la Francia come nostra protettrice, come fonte di 
ogni nostro futuro bene, e predicano la fratellanza con essa; 
assurdo manifesto. Avvegnaché tra il protettore ed il protetto, 
il maestro ed il discepolo, il difensore ed il difeso, fratellanza 
non può esservi mai, ma dipendenza. Senza che essi se ne 
accorgano, i loro ragionamenti prognosticano che un giorno 
Parigi sarà la nuova Roma, e come ora la Francia china il 
capo ai Vitellî sublimati da compri pretoriani, nel 
felicissimo avvenire al quale ci avviciniamo, tutta l'Europa 
farà lo stesso. Se questo è il progresso, auguriamoci il 
regresso, e regresso prontissimo.</p>
<p>Non si affretta né si propugna la rivoluzione con 
dottrine che la distruggono, o almeno la travisano e 
sgagliardiscono l'animo; l'unità mondiale vi sarà, ma non già 
come pretendono costoro, distruggendo le nazionalità, 
incorporandosi insieme, o assorbite dalla preponderanza di 
una fra esse; ma come un individuo, associandosi co' suoi 
simili, viene abilitato ad uno sviluppo maggiore delle proprie 
facoltà, del pari, nell'associazione universale, ogni nazione, 
lungi dal perdere la sua individualità e l'indole propria, 
troverà campo più vasto di svilupparla; e nel modo 
stesso che una nazione non sarà libera in tutto il significato 
della parola libertà, se ogni suo individuo non sente fiducia 
nelle proprie forze, dignità, ed uguaglianza assoluta col resto 
dei cittadini, così l'associazione universale non potrà aver 
luogo, se prima ogni nazione non si costituisca strettamente 
ne' proprî caratteri e non ci sia fra tutte che 
un'uguaglianza universalmente sentita. Quindi, per attuarsi la 
nostra fratellanza con la Francia, bisogna combatterla e 
vincerla, o almeno è indispensabile che, in parità di 
circostanze e di forze, sul medesimo campo di battaglia, 
contro un nemico comune, meritassimo la palma in una 
nobile gara di gloriose gesta.</p>
<p>. Se per numerare i partiti in Italia ci faremmo con 
microscopica diligenza a discuterne le minime gradazioni, e 
vorremmo tener conto di una turba di persone che affannosi 
brulicano intorno ai troni, l'impresa riuscirebbe faticosa ed 
ingrata. Cotestoro non sono che individui, le cui opinioni 
mutano al mutare degli eventi: ora veggono il re di Sardegna 
cacciare d'Italia stranieri, principi, papa, ed incoronarsi re 
d'Italia; ora promettono corone ed assicurano successi in 
virtù d'un credito che mai ebbero o più non hanno; oppure 
distribuiscono l'Italia ai varî principi d'una dinastia, e 
cangiano il pensiero italiano in servitù per una schiatta 
principesca, e vorrebbero richiamare a vita antichi regni, coi 
suoi baroni, i suoi pari, i suoi prelati, e tutta la pompa del 
feudalismo; altri, e sono i più abbietti, cercano un re oltr'Alpi 
invocando l'appoggio d'un avventuriero e degli assassini di 
Roma. Sono tra questi dottrinarî, paghi di esprimere 
moderatamente i loro pensieri, badando, come essi medesimi 
dicono, che la scienza non uscisse dalla sua <hi rend="italic">innocenza</hi>, 
ovvero si riducesse ad una pura perdita di tempo; vi sono 
banchieri e commercianti le cui faccende prosperano e quindi 
temono qualunque rivolgimento che ne ristagnasse il corso. 
Ma questi non sono partiti, neppur sette, sono individui, 
ripeto, esuli i più, a' quali l'esilio, sorgente per la maggior 
parte di miserie e dolori, fruttò loro onori, considerazioni, 
lucri, che mai ottennero nel proprio paese. Rispettando in 
questa numerosa schiera i pochissimi illusi perché non 
vogliono darsi la pena di pensare, e perché Natura li creò 
d'animo poco gagliardo, spregiamo la generalità; né ci 
faremo a rimescolare un tal fango, le nostre riflessioni si 
rivolgeranno su coloro che meritano il nome di partito.</p>
<p>I regî bramano la guerra europea; e leggendo come 
casa Savoia, barcheggiando fra Austria e Francia, abbia 
ingrandito i suoi Stati, sperano che si possa porre ad effetto 
la cacciata dello straniero, e costituire un forte regno boreale 
arbitro de' destini italiani. Il principio loro è quello 
sviluppato dal Balbo, tendere all'unità col successivo 
ingrandimento de' varî Stati italiani. Noi teniamo bene, e 
l'abbiamo dimostrato, che questo successivo ingrandimento è 
di ostacolo all'unità: che uno Stato italiano non darà mai 
norma agli altri, ma accrescerà in quelli l'occulto potere ed il 
credito de' stranieri; abbiamo emessa distesamente la 
nostra opinione riguardo al significato che diamo alla parola 
nazionalità, epperò non possiamo riscontrare la nazionalità 
italiana negli abitanti della vallata del Po, retti secondo i 
capricci di un principe; ed in ultimo, insegnandoci la storia 
con severissima lezione, che le guerre regie combattute in 
Italia son sempre state scaturigine di miserie ed umiliazione, 
rispettiamo una tale opinione, ma la logica ed il cuore si 
ricusano a dichiararla italiana.</p>
<p>L'altro partito che raccoglie sotto la sua bandiera la più 
ardita e generosa gioventù, è il repubblicano. Assennati da' 
passati disastri, non han fede alcuna ne' principi; il 
risorgimento d'Italia, la cacciata dello straniero, la sperano 
dalle proprie forze, da una rivoluzione.</p>
<p>Si distaccano alquanto da questi un numero 
limitatissimo d'individui che si dicono federalisti: per gli 
unitarî lo scopo principale è la nazionalità, pei federalisti la 
libertà; quelli escludono qualunque intrusione straniera, 
questi accetterebbero la libertà dalla Francia, quasi che la 
libertà potesse riceversi in dono, e così federalisti ed unitarî, 
per soverchia esclusività ne' loro sistemi, errano, non 
potendo esistere, come nei precedenti capitoli abbiamo 
dimostrato, nazionalità senza libertà, né questa senza quella. 
I federalisti hanno più chiari e recisi concetti politici, sono 
repubblicani di principî; gli unitarî sentono più fortemente 
la dignità nazionale, ma non sono repubblicani che di forme. 
Quindi repubblicani unitarî, federalisti e regî sono i tre 
partiti che si riscontrano in Italia, ma i due ultimi aspettano 
l'impulso d'altronde, e sono ben rari fra loro gli uomini 
d'azione, i più son dottrinarî; i primi invece vanno fastosi di 
una schiera nobilissima di martiri e contano quaranta anni di 
vita operosissima. Inoltre, tanto i regî, come abbiamo detto, 
quanto i federalisti appartengono quasi tutti all'Italia boreale 
o alla Sicilia, gli uni contenti di un regno, gli altri di una 
cisalpina, mentre gli unitarî abbracciano nelle loro mire 
l'intera penisola, dalle Alpi al Lilibeo; epperò, se non 
vogliasi disconoscere il vero, i soli che abbiano un carattere 
reciso di partito italiano sono i repubblicani unitarî. Gli 
avversarî accusano questo partito di debolezza e discordia, 
e correndo dietro una chimera, ma è forza riconoscere che 
sono i soli i quali si adoperano a dar corpo a cotesta chimera, 
senza attendere che la manna piombi dal cielo.</p>
<p>Dal detto possiamo conchiudere che, quantunque 
l'energia arricchisce l'Italia di tanti diversi concetti per quanti 
uomini pensanti essa conta, il che dal volgo è tolto quale 
disgrazia, fatto studio sulle diverse opinioni, tre soli partiti 
abbiamo visto nettamente coloreggiarsi, de' quali due 
limitarsi a sperare, un solo operoso. Senza che, fra queste tre 
parti, che in apparenza sembrano escludersi, havvi eziandio 
un punto di contatto: l'odio ai stranieri; sentimento ad ogni 
altro prevalente in un cuore italiano. E fatta eccezione di 
alcuni servili, o salariati, o baroni, che ambiscono d'essere 
senatori, o strisciare nelle anticamere de' re, il partito regio 
in Italia ha un carattere affatto diverso da quello che hanno i 
realisti d'oltralpe; non è simpatia per la monarchia, o per una 
schiatta, ovvero, come dicono i Francesi, 
<foreign lang="fre">dévouement</foreign>, che legali al trono, ma è il 
bisogno che essi sentono d'un appoggio, per la poca fiducia 
che hanno ne' rivolgimenti popoleschi. Del pari, le 
opinioni de' repubblicani, meno pochi, avvicinansi assai 
più al dubbio, ovvero ad un'oscura ed incerta percezione di 
rapporti, che all'evidenza; son repubblicani perché convinti 
che i principi non vogliono né possono volere l'unità e 
l'indipendenza italiana; ma regî e repubblicani saranno tutti 
con quell'insegne che prime muoveranno arditamente e 
<hi rend="italic">lealmente</hi> contro li stranieri. Il modo adunque per 
discernere quale partito è il più forte, non è, in Italia, quello 
di numerarlo; l'azione, indubitatamente, farà sparire i partiti, 
li raccoglierà sotto la medesima bandiera; ma invece bisogna 
studiare quale abbia maggior probabilità d'iniziativa, quale, 
pei principî che propugna, potrà solvere più facilmente i 
tanti ostacoli che si presentano.</p>
<p>Nel ragionare della nazionalità abbiamo visto come lo 
stato presente d'Europa, le questioni che vi si agitano, 
l'energia italiana, le tradizioni municipali, la difficoltà 
dell'impresa, non rendono possibile il risorgimento italiano, 
che da una rivoluzione radicale e sentita; epperò l'<hi rend="italic">utile 
delle masse</hi> sarà come un torrente che trarrà seco alla 
battaglia gli Italiani d'ogni opinione.</p>
<p>Seguiamo ora il successivo sviluppo di queste opinioni 
in tutte le diverse loro fasi, facciamo studio sugli 
insegnamenti del passato, onde scorgere ove la forza delle 
cose, ovvero il fato della nazione, ci condurrà.</p>
<p>. Allorché una forza prepotente opprime un rivolgimento 
qualunque, nel cuore de' vinti, privati de' loro beni, 
sorge, a rattemprare i mali, una fervida speranza della 
riscossa, che lo scorrer degli anni, in luogo di rafforzare, 
scema e dilegua. Imperocché essendo allora il disquilibrio 
dell'utile e delle affezioni private grandissimo, la natura 
umana creasi un puntello, la speranza, e volge tutta la sua 
operosità alla cosa pubblica, che in que' fugacissimi 
momenti reassume eziandio l'utile privato, mentre in seguito 
l'imperiosa necessità li separa di nuovo, e l'abitudine, 
scemando i mali, ammorza il desiderio della riscossa.</p>
<p>Queste naturali ed universali disposizioni, cessata la 
repubblica romana, trovarono in Mazzini chi diede loro 
forme ed azione. Così surse l'associazione nazionale, poi il 
comitato nazionale, fatto la cui importanza lo rendono del 
dominio storico e meritevole di riflessione. Epperò, innanzi 
tutto, ci renderemo esatto conto, e sottoporremo a severa 
critica le dottrine che professa il Mazzini, inspiratore di un 
tal fatto e degli avvenimenti che n'emersero.</p>
<p>Giuseppe Mazzini è una indole nobilissima. I suoi 
piaceri, i suoi godimenti si reassumono nel farsi strumento 
del risorgimento italiano. Sospingere gli Italiani alla 
conquista della loro patria fu il primo forte pensiero che 
balenò nella sua mente giovanile, <add resp="ed">fu</add> poi la stella polare 
della sua vita, e sarà l'ultimo suo voto<note place="foot"><p><add resp="ed">Segue, cancellato:</add> La soddisfazione di questa sua 
predominante inclinazione, che l'abitudine e le circostanze 
hanno in lui sempre più rafforzata, senza esserne distolto dal 
prepotente bisogno di procurarsi un pane, Mazzini lo dice 
sacrifizio e dovere. Un torrente di affetti offuscano in lui la 
ragione che non solo non può utilmente dirigerlo ma n'è mai 
sempre soggiogata, e perciò egli non è atto all'azione. La 
forza delle sue passioni è abbastanza per operare, ma manca 
in lui, per delicatezza soverchia di fibra, l'impassibilità, la 
calma necessaria a deliberare, quindi il più delle volte 
indeciso sovente e poco energico.</p></note>.</p>
<p>Se ragiona assistito dalla verità, ha logica 
potentissima: il suo discorso è colorito e convincente; ma se 
qualche pregiudizio lo trae di passo, allora declama, e 
ripetesi sovente, quasiché delle idee fisse, de' punti di fede 
angustiassero il suo grande ingegno in picciolissimo giro.</p>
<p>Facile all'amicizia, generoso, inaccessibile all'odio, e 
coi suoi nemici personali magnanimo.</p>
<p>La sua temperie non è robusta, ed a niuno meglio che a 
lui converrebbero gli agi della vita: nondimeno, niuno 
più di lui li sprezza; per esso la vita materiale non esiste.</p>
<p>Durante la sua laboriosa e tribolata carriera, esposto 
alle ingiurie ed alle persecuzioni degli uomini e de' 
governi, essendo privo d'appoggio in sulla terra, ha inteso il 
bisogno di rivolgersi al cielo, ha ricorso alla religione, e 
perciò ne' suoi concetti politici havvi un poco del 
misticismo. La religione l'ha fatto propendere un poco verso 
il principio d'autorità; quindi le accuse mosse contro di lui, 
ora di assumere un tuono dittatoriale, ora profetico, mentre la 
sua indole lo rende capace della <add resp="ed">più</add> pacata discussione e 
della più ampia tolleranza. Quindi i suoi difetti, i suoi errori 
prendono tutti origine nei suoi sentimenti religiosi; se 
Mazzini fosse irreligioso sarebbe l'ideale del cittadino. Su lui 
il mondo esteriore non ha potenza di sorte alcuna, mutano i 
tempi, cadono e sorgono troni, ognuno in questi mutamenti 
cerca fortuna, o salvarsi dalla caduta, egli invece, costante 
ne' suoi principî, marcia attraverso le rovine, come 
attraverso le ricchezze, verso il fine proposto. Il sentimento 
interno ha sempre la prevalenza sulle impressioni esteriori. 
Parlerò delle sue dottrine, esporrò più diffusamente quello di 
cui tante volte parlammo insieme<note place="foot"><p><add resp="ed">Segue, cancellato:</add> Ed in tale esame dimenticherò di 
essere suo sincerissimo amico.</p></note>.</p>
<p>Il fato di una nazione, Mazzini nol cerca ne' rapporti 
sociali ed internazionali d'onde scaturiscono le guerre, le 
conquiste, le rivoluzioni, ma abbandona la terra e lo cerca nel 
cielo. La legge, dice egli, è un'emanazione di dio<note place="foot"><p><add resp="ed">Aveva inizialmente scritto la parola con l'iniziale 
maiuscola, poi ha corretto sostituendo la minuscola</add>.</p></note>, che 
impone di vivere <hi rend="italic">nel vero, nel reale, nel giusto</hi>. 
Cotesto dovere non è, secondo lui, verso noi medesimi, ma 
verso l'umanità. Quindi la vita una missione a compiere, un 
continuo sacrificio, che necessariamente deve aspettarsi un 
premio o una pena, altrimenti non avrebbe scopo. Ma ove 
conducono questi principî?</p>
<p>Questo dovere, questa missione, questo sacrificio, 
secondo Mazzini, oggigiorno è disconosciuto. Dal che risulta 
un fatto che gli è forza riconoscere: il dispotismo, forza 
mondana e materiale, ha soffocato un'idea, una tendenza 
celeste, che Dio avrebbe dovuto infondere in tutti i cuori.</p>
<p>Per compiere la rivoluzione bisogna adoperare ogni 
sforzo onde far rivivere questo sentimento, questo germe 
divino, che trovasi in ogni cuore. Ma se la rivoluzione 
avvenisse quando esso sarà risorto, avverrebbe precisamente 
quando più non sarebbe necessaria, giacché se ognuno, 
trascurando se medesimo, s'interessasse non d'altro che del 
bene pubblico, allora, ad onta de' despoti e de' stranieri, 
la nazione, pare, dovrebbe essere felicissima; senza che, 
despoti e stranieri, uomini anch'essi, e perciò soggetti alla 
potenza di tale legge, diverrebbero nostri padri affettuosi, 
nostri fratelli; e gli Austriaci, volontariamente, senza 
bruttarsi le mani di sangue, andrebbero a compiere, ne' 
loro paesi, la missione della vita. Tutta questa dottrina, altro 
non è che la sognata fratellanza del vangelo. Mazzini sfugge 
questa conseguenza: il despotismo, egli dice, impedisce che 
questa legge si trasfonda nell'umanità (tanto poco curasi Dio 
di propagare le sue leggi), solo pochissimi eletti, i migliori 
per senno e per virtù, hanno il privilegio di comprenderla, e 
nel tempo stesso il dovere di rovesciare gli ostacoli materiali 
e fare abilità ai molti di riconoscere ove si trovi il 
vero<note place="foot"><p><add resp="ed">Segue, cancellato:</add> Effetto di un tal principio fu la 
spedizione di Savoia e tutti gli altri tentativi.</p></note>.</p>
<p>Ponghiamo caso che alla voce, all'impulso di pochi, 
tutti rispondessero, e la patria fusse conquistata. Cosa ne 
seguirebbe? Il passato avendoci insegnato quanto sia facile 
corrompere gli animi e cancellare da essi la percezione del 
vero e del giusto, bisogna che, in avvenire, s'adoperi ogni 
mezzo onde evitare, impedire ogni trista tendenza. D'onde 
emerge per necessità il governo de' migliori, i padri della 
patria, che terranno le anime sotto la loro tutela, che diranno 
al cittadino: <hi rend="italic">tu hai un'anima immortale, una missione da 
compiere, un vincolo con quanto <add resp="ed">ha</add> vita, un dovere 
verso tutti, un diritto all'amore ed all'aiuto di tutti</hi>. 
Chiunque affermasse che l'anima non è immortale; che non 
abbiamo missione da compiere, ma un istinto, che ci 
sospinge continuamente verso il nostro meglio; che, verso 
altrui, non abbiamo né doveri né diritti, ma vincoli di libera 
associazione, che il nostro personale vantaggio determina, 
sarebbe un eretico, meriterebbe l'ostracismo con onta, ed 
infamati dovrebbero essere i nomi di Beccaria, di Filangieri, 
di Romagnosi.</p>
<p>Conseguente a tali principî, Mazzini attribuisce i mali 
sotto cui ora geme la Francia al cattivo apostolato: e perciò 
l'apostolato non potrà esser libero, ma bisogna adoperarsi in 
ogni modo onde l'anima non venga <hi rend="italic">illaqueata</hi> da' 
sofismi de' materialisti; indice adunque de' libri proibiti, 
censura, financo il rogo, per gli ostinati, se fa bisogno; 
eterno, inesorabile assurdo in cui cadono coloro i quali 
riconoscono come una necessità imporre de' limiti alla 
libertà.</p>
<p>I libri e le azioni, ripetiamolo, che risultano dalla 
lettura di essi, altro non sono che la manifestazione della vita 
sociale, ne sono i pensieri e le opere. La tirannide che cerca 
interdire cotesta manifestazione onde sostituirsi in sua vece, 
è naturale che la tema. Ma riconoscere il diritto e la sovranità 
della volontà nazionale, e declamare contro i cattivi libri è 
grossolano errore; un popolo libero che volesse limitare la 
stampa, sarebbe come un individuo che per limitare i propri 
pensieri, le proprie azioni, mutilasse il suo essere<note place="foot"><p><add resp="ed">Segue, al capoverso, il seguente passo cancellato:</add> La 
formola politica scelta da Mazzini è quella antichissima del 
dispotismo: <quote rend="italic">Dio ed il Popolo</quote>. È vano il dire che 
l'adottarono Roma e Venezia, perché in quell'epoca non 
diedesi importanza veruna a cotesta formola, oltrecché né 
Roma né Venezia erano l'<hi rend="italic">Italia</hi>. Il fatto è che non 
appena gl'Italiani si fecero a studiare su di essa per accettarla 
con sentimento, la rigettarono, non esclusi i mazziniani: 
Mazzini stesso ha riconosciuto l'avversione generale che vi è 
per essa. Noi ne abbiamo ragionato sotto l'aspetto religioso; 
trascriveremoal termine di questo Saggio la confutazione di 
essa che leggesi nel libro intitolato <title>La religione del 
secolo XIX</title> di Ausonio Franchi, pur nondimeno non 
vogliamo tralasciare, in questo punto, una breve 
osservazione.</p>
<p><quote><hi rend="italic">Dio e il Popolo</hi>, <seg type="inciso">dice il Mazzini, significa:</seg> <hi rend="italic">la 
legge, ed il popolo interprete della legge</hi></quote>, quindi ne 
inferisce primieramente che il popolo non è legislatore. 
Intanto, cotesta legge è ignota, ora è sconosciuta, dunque che 
sia sconoscibile è un fatto. Chi la rivelerà? <quote rend="italic">I migliori per 
senno e per virtù</quote>, risponde Mazzini. Quindi ad essi 
bisogna concedere la tutela delle nostre anime. Da qualunque 
punto, da qualunque principio delle dottrine in questione 
prendiamo le mosse, siammmo inesorabilmente condotti al 
puro dispotismo, scoglio inevitabile per chiunque voglia 
riconoscere un vero ed un giusto assoluto che imponga 
doveri.</p></note>.</p>
<p>L'imperatore delle Russie Alessandro I dichiarò esservi 
al disopra di lui il principio della giustizia, ma chi 
proclamava questo principio? egli medesimo; chi n'erano i 
custodi? i suoi satelliti. Ogni epoca annovera il suo giusto ed 
il suo vero; di quali, fra' tanti, parla Mazzini? Riconoscere 
doveri è, né può negarsi, ammettere il diritto di limitare la 
libertà, e questo principio, più o meno largamente applicato, 
è quello su cui si fondano i moderni governi d'Europa. Voi 
siete liberi, vi dice la monarchia costituzionale, fin tanto che 
la vostra libertà non eccede i limiti dell'equo e del 
giusto; il fisco è incaricato di additarvi cotesti limiti.</p>
<p>Chiunque mi dirà: devi compiere il <hi rend="italic">dovere</hi> di 
conquistarti la patria, assume su di me un tuono di 
superiorità e di comando, io nol patisco, e rispondo: chi sei 
tu che il dici – Dio lo vuole. – Ed io: dimostrami prima che 
esiste Dio, e poi dammi le prove che tu sei l'interprete della 
sua volontà, altrimenti, se puoi costringermi con la forza, non 
sei che un tiranno, nel caso contrario non posso che 
compatirti. Per contro, ogni individuo può farsi propugnatore 
de' diritti universali senza arrogarsi autorità e senza 
intaccare la libertà di alcuno. L'uomo nasce libero ed 
indipendente, dunque ha diritto all'esistenza, diritto di 
sviluppare ed utilizzare le proprie facoltà, diritto al pieno 
godimento del frutto de' suoi lavori... ecco delle verità che 
non hanno bisogno d'essere interpretate e svolte da' 
migliori per <hi rend="italic">senno</hi> e per <hi rend="italic">virtù</hi>; chiunque le 
propugna, sia egli l'ultimo o il primo per senno, sia egli 
cultore della virtù o del vizio, esse non perderanno mai la 
loro evidenza, non cesseranno mai di essere verità. Costui 
potrà aggiungere: – la tirannide che sostiene i privilegî è 
quella che vi rapisce questi diritti; abbattiamola! – ed ognuno, 
senza fare atto di ubbidienza<note place="foot"><p><add resp="ed">Segue, cancellato:</add> senza esser costretto ad aver 
fede.</p></note>, potrà afferrare un fucile e seguirlo.</p>
<p>La società non impone doveri, ma li crea, con 
promettere solamente guarentigia de' diritti d'ognuno, il 
che limita di fatto i diritti altrui. La dissoluzione della società 
conducendo per conseguenza immediata alla perdita di questi 
diritti, n'emerge, senza aver bisogno d'apostolato o di 
educazione, l'impegno, la volontà d'adoperarsi con ogni 
possa onde difendere questa società. Ma se questi diritti si 
riducono a quelli del proletario, morir di fame ed essere 
tratto in prigione, allora la sola forza, favorita dall'ignoranza, 
potrà indurre cotesti iloti a difendere quel sistema e quelle 
istituzioni che li opprimono<note place="foot"><p><add resp="ed">Segue, cancellato:</add> potrà fare adoperare in difesa della 
società gente che nulla spera da essa e tutto può sperare da 
un cataclisma politico, da una ruina universale.</p></note>.</p>
<p>Questi diritti sono quelli che mantengono l'equilibrio 
sociale, senza esservi bisogno di governo; ma non appena 
questi diritti vengono lesi nella benché minima parte, il 
governo diventa indispensabile perché sostegno 
d'usurpazioni e privilegi, non di leggi eterne e naturali, che 
reggono da sé.</p>
<p>Tanti fratelli messi sotto la tutela de' migliori, è la 
società, la nazione sognata da Mazzini, ovvero l'attuazione 
del cristianesimo<note place="foot"><p><add resp="ed">Segue, cancellato:</add> <quote>“In una società, <seg type="inciso">– scrive Coco, –</seg> vi 
debbono essere tre classi di persone: i ripetitori, i 
conservatori, gli scopritori. È un male gravissimo, <seg type="inciso">dice egli,</seg> 
che i primi si dian tutti a fare il mestiere degli ultimi”</quote>. 
Mazzini è tra questi, ed è, pe' tempi che corrono, 
un'anomalia, egli va annoverato tra i correttori di costumi, 
come Arnaldo, Savonarola, Dante, i quali sorgono fra le 
società decadenti, quasi nunzî d'una prossima dissoluzione. 
Ma egli è uomo che ha sconosciuto per difetto d'indole 
<add resp="ed">prima aveva scritto: per forza delle circostanze</add> la propria 
missione. Cominciò da rivoluzionario, come più innanzi 
diremo, ma traviato dal misticismo, dall'amor proprio, che 
distoglievalo da una via in cui altri il precedevano, 
retrocesse per diciotto secoli, e facendosi nuovo apostolo del 
vangelo, da rivoluzionario si trasformò in ripetitore, 
ammorzando così, egli medesimo, gli slanci del suo pensiero. 
In luogo di attingere le inspirazioni nel mondo de' fatti, fra 
i scrittori, fra le sofferenze del popolo, le lotte de' partiti... 
si chiuse in un gabinetto, circondandosi degli amici che 
dicevano di pensare come lui, e credette che tutto il mondo 
fosse d'accordo con le sue idee come lo erano quei 
pochissimi <add resp="ed">ripetitori</add> fra cui egli viveva. Interrogò i Santi 
Padri e la Bibbia in cerca di concetti rivoluzionarî, e non 
trovandone alcuno, ne adottò il linguaggio, chiamando 
l'associazione di tutta la nazione italiana <hi rend="italic">Chiesa</hi>, la 
convenzione nazionale <hi rend="italic">Concilio</hi>.</p></note>.</p>
<p>Quale teoria ha avuto un sì lungo apostolato come 
l'evangelica, ed in quale epoca si è mai verificato il sogno 
della fratellanza? I selvaggi in mortali duelli si disputano il 
vitto e la donna, si sbranano l'un l'altro; in essi è la Natura 
che parla in tutta la sua purezza, e secondo i religiosi è Dio 
che manifesta le sue leggi. Le famiglie combattono fra loro. 
Dall'unione delle famiglie, prodotta dal bisogno di difesa, 
sorgono le città, le nazioni, che si conquidono, si 
distruggono, si asserviscono, quasi senza veruna ragione 
sufficiente, il più sovente pel capriccio di un despota. Un 
soldato per un magro guadagno, si dà al mestiere di uccisore 
d'uomini che non conosce e con cui non ha astio veruno, anzi 
spesso vincoli di parentela e di amicizia. Il forte cerca 
sempre di opprimere il debole; l'astuto profitta dell'altrui 
semplicità; il dotto dell'altrui ignoranza. Non havvi fortuna 
che non si elevi sulle altrui ruine. Fratelli contro fratelli, figli 
contro padre si accaneggiano, disputandosi il possesso di 
ricchezze che hanno usurpate al povero. Un mercante 
vedrebbe ad occhio asciutto cadere a migliaia i suoi simili, 
piuttosto che ribassare il prezzo di una sua merce. Insomma, 
<hi rend="italic">il mondo sempre in possesso de' più forti e de' più 
astuti è la storia dell'umanità</hi>. Finalmente, i primi cristiani, 
i più fanatici adoratori di Cristo, discutevano, nella Tebaide, 
di fratellanza e mansuetudine a colpi di pietre e di bastone. E 
più tardi gli ortodossi cattolici ponevano ad effetto il dogma 
della fratellanza con ardere vivo chi non voleva dirsi loro 
<hi rend="italic">fratello</hi>. L'uomo, ben lungi dal propendere a dividere 
il suo con altri, mai sempre scontento di quel che ha, 
desidera ciò ch'altri possiede, di quinci l'infaticabile 
operosità. Il coraggio, in qualunque epoca, in qualunque 
nazione, dall'uomo timido come dal valoroso, nell'assassino 
o nell'eroe, è sempre ammirato, di quinci le ardite imprese. 
Son queste le due espressioni che dan norma alla vita 
dell'uomo, e sono in contraddizione manifesta col dogma 
della fratellanza.</p>
<p>Un uomo, in passando, scorge un moribondo per fame, 
oggetto che produce in lui, in ragione della delicatezza di sua 
fibra, una sensazione dolorosa; a sfuggirla, soccorre 
l'infelice. Il domani, esaurito il magro soccorso, quello 
muore per fame, e questi che non è più sotto l'impressione 
dolorosa del giorno innanzi, neppur pensandovi, banchetta 
lietamente. Un tal fatto, argomento validissimo contro 
l'istinto della beneficenza, è tolto dai propugnatori di essa, 
dallo stesso Rousseau, come una dimostrazione 
favorevole, tanto scarsi sono gli argomenti che 
rincalzano la loro asserzione.</p>
<p>A' Romani ed a' Greci non venne mai in mente 
dirsi fratelli, e ne ammiriamo, stupefatti, l'amor di patria, gli 
atti generosi, il continuo prevalere dell'utile pubblico sul 
privato: mentre il mondo cristiano, che si disse un mondo di 
fratelli, presentaci il miserando spettacolo d'una solitudine di 
voleri e di mire, scaturigine d'ignobili fazioni e guerre civili 
atrocissime. Egli è adunque ben meraviglioso il pretendere 
rigenerare il mondo, predicando la fraternità, che dopo 
diciotto secoli di apostolato è rimasta infruttuosa.</p>
<p>L'indole umana, le sue propensioni, i suoi istinti sono 
inesorabilmente invariabili, e sono le forze di cui il sistema 
sociale deve avvalersi per produrre la pubblica felicità, la 
quale sarà, necessariamente, nulla, se coteste forze si 
combattono e si elidono perché applicate in opposta 
direzione, e massima se tutte cospireranno al medesimo 
scopo. Quindi non è l'uomo che deve educarsi, ma sono i 
rapporti sociali che deggiono cangiare affatto e ciò basterà 
per trasformare un popolo di egoisti e dissoluti in un popolo 
d'eroi; amor di patria e fratellanza vi sarà quando l'utile 
privato verrà indissolubilmente legato coll'utile pubblico, 
quando ognuno adoperandosi pel proprio bene, farà eziandio 
il bene dell'universale. Consolantissima verità, che 
sostituisce al lento, impossibile, assurdo sistema di 
educazione, quello prontissimo della rivoluzione, e che in 
luogo di escludere, come irriducibili, un numero 
considerevole d'individui, e restringere gli eletti a 
pochissimi, allarga in vasto campo la nostra coscienza, ed 
abbraccia senza eccezione di sorta l'universalità de' 
cittadini; il traditore, l'assassino, il ladro... tutti potranno 
diventare utili al paese allorché saranno sparite le cagioni del 
delinquere e l'utile che dal delitto traevano<note place="foot"><p><add resp="ed">Segue, cancellato:</add> Mazzini scambia il fine col 
mezzo.</p></note>. Il fine è l'unità d'interesse, la fratellanza; il mezzo, 
la riforma completa degli ordini sociali operata con la 
forza<note place="foot"><p><add resp="ed">Segue, cancellato:</add> Mazzini pensa al rovescio, il fine 
è la riforma de' rapporti sociali; il mezzo, educare gli 
uomini e convincerli che non sono lungi dall'esser quel che 
sono, sono fratelli.</p></note>.</p>
<p>Inoltre, sarà sempre un enigma inesplicabile, come 
alcuni<note place="foot"><p><add resp="ed">Prima aveva scritto:</add> come Mazzini e molti altri.</p></note> 
trovino nelle pagine del vangelo l'inno delle battaglie; come 
il vangelo, ove è scritto: <quote lang="lat">obedite principibus etiam 
dyscolis</quote>, racchiuda massime favorevoli alla libertà. I 
stranieri, i satelliti del dispotismo sono nostri fratelli, bisogna 
convincerli, non già ammazzarli: <hi rend="italic">quale orrore! versare il 
sangue fraterno</hi>!... ma questa è l'eterna contraddizione del 
mondo cristiano. I fiorentini dichiarando Cristo patrono della 
città ed armandosi contro il principe d'Orange, mentivano a 
loro medesimi: lungi da voi que' micidiali brandi, 
calpestate i fregi de' vostri cimieri, inginocchiatevi e 
pregate, umiliatevi al vostro nemico; il vostro regno è nel 
cielo, tanto più splendido quanto più umiliati in terra, ecco la 
dottrina di Cristo. Voi combattete innalzando il vessillo della 
croce? voi non siete che degli ipocriti e de' stolidi che non 
sanno quel che si fanno. Un valoroso polacco, durante la 
rivoluzione di Polonia, fece scrivere sul vessillo della 
sua legione: <quote rend="italic">tutti gli uomini sono fratelli</quote>; e questa 
legione fu il terrore de' <hi rend="italic">fratelli</hi> russi. <quote rend="italic">Ebbene 
metterò de' guanti</quote>, rispose un soldato francese il due 
decembre ad un popolano che dicevagli di non bruttarsi le 
mani di sangue fraterno, meritato sarcasmo alla stupida ed 
ipocrita proposta. Allorché il popolo insorge, i soldati 
potrebbero fargli il medesimo rimprovero, nulla giustifica il 
fratricidio, è a Dio, secondo la vostra dottrina, il punire i 
colpevoli. Ma la digressione sulla fratellanza è già lunga e 
noiosa, riprendiamo il filo delle idee e continuiamo il 
ragionamento sul <hi rend="italic">comitato nazionale</hi>.</p>
<p>Tutti coloro che speravano il risorgimento per mezzo 
delle forze della nazione e non d'altronde, applaudirono 
unanimemente all'installazione del comitato nazionale. Tutti 
rivolsero lo sguardo a questo nuovo faro; tutti fidavano nella 
candida fama degli uomini che lo componevano, guarentigia 
solenne della rettitudine di loro intenzioni. Il comitato non 
ebbe in suo potere alcun mezzo materiale per farsi 
riconoscere, anzi la minaccia di prigionia e d'esilio <add resp="ed">vi era</add> 
contro chiunque facessegli adesione, nondimeno le adesioni 
furono numerosissime; prova incontrastabile di sua 
legittimità. Si confortarono i dubbiosi, si ravvivarono le 
speranze, e generale era l'aspettativa. Il comitato esordì col 
prestito nazionale, e comeché il risultamento non avesse 
corrisposto alle speranze, fu un atto logico e necessario; 
sarebbe stato follia sperare di più; ottener danaro è cosa più 
difficile che ottener combattenti; ed in simile circostanza 
trattav<add resp="ed">asi</add> di sborsarli correndo rischi gravissimi. La fama 
de' membri del comitato prestavasi egregiamente ad ogni 
operazione finanziaria, come quella superiore ad ogni villano 
attacco che si potesse muovere in materia d'interesse.</p>
<p>Egli è cosa indispensabile, per determinare quale 
avrebbe dovuto essere la condotta del comitato nazionale, il 
renderci conto esatto dello stato in cui trovavasi il popolo 
italiano alla caduta di Roma. E poiché gli individui giudicar 
non si possono dalla vita monotona ed abituale a cui le 
circostanze li costringono, ma bensì da certi rarissimi 
momenti ne' quali tutta e liberamente manifestano la forza 
di loro temperie, così i popoli non dalle leggi, non da' 
costumi, non dall'inerzia in cui oppressi trascorrono molti 
anni prima di manifestare la nuova vita, ma da' tomulti, 
da' martirî, da' grandi misfatti, da' tratti d'eroismo, si 
giudicano. Epperò senza troppo distenderci, e sorvolando 
sugli avvenimenti, prenderemo le mosse alquanto da lungi.</p>
<p>Le sollevazioni di Masaniello, di Balilla, de' 
straccioni... avevano, come dicemmo, annunziato un nuovo 
popolo italiano sulla scena politica del mondo, il popolo 
moderno. A Cosenza si concepirono i primi forti e liberi 
pensieri, che poi Bruno, Campanella, Vico<note place="foot"><p><add resp="ed">Segue, cancellato:</add> Pagano.</p></note> svolsero. Ma questi 
rapidi slanci furono ben tosto repressi. Le armi straniere 
arrestarono l'azione nel popolo ed i gesuiti spensero ogni 
scintilla di libertà che manifestavasi nel pensiero. L'Italia 
palpitò, ma i suoi palpiti furono repressi dalla barbera Europa 
e l'Italia, ritornata cadavere, tale si fu sino 
all'.9.</p>
<p>Poco prima della rivoluzione francese, i monarchi, non 
ancora atterriti dallo spettro della rivoluzione, scossero tanto 
torpore. Tanucci, Leopoldo, l'imperatore <add resp="ed">Giuseppe II</add> si 
diedero a migliorare la condizione de' popoli, e sursero 
scrittori che d'un balzo superarono gli oltremontani, ma il 
ruggito del popolo fecesi sentire, e le riforme ristagnarono di 
botto. I principi ripresero le antiche armi: la tirannide, 
avendo a maestra la paura, mostrossi più atroce che mai.</p>
<p>La guerra tenne dietro alla rivoluzione; i principi 
italiani, essendosi adoperati a tutto potere a spegnere ne' 
popoli ogni sentimento nazionale, non potettero opporre al 
nemico che schiere di servi vestiti da soldati, che vennero 
sbaragliati al primo urto de' liberi Francesi. Vinti, atterriti, 
si videro costretti ad invocare quella passione medesima che 
prima avevano combattuto; i loro editti poco differiscono da 
quelli de' rivoluzionarî moderni, ed il popolo rispose al 
generoso invito; a Domodossola, a Pavia, a Lugo, a Verona, 
a Napoli, in Calabria, i stranieri cadevano sotto il brando 
italiano; tutte le valli dell'Alpi furono intronate dal fragore 
delle armi.</p>
<p>Profondiamo un istante la nostra riflessione, e vedremo 
una riproduzione de' fatti del mille. In quell'epoca il papa 
scosse il popolo dal letargo, gli disse di essere italiano e 
l'oppose all'imperatore. Il popolo, che per legge di natura, fa 
sempre precedere i fatti al pensiero, senza riflettere, combatté 
lo straniero; nel modo stesso adoperò nel 
'96. Al mille sursero in Italia due partiti: 
guelfi e ghibellini, questi, che avevano privilegî da 
conservare e difendere dall'avidità della teocrazia, 
parteggiavano per l'imperatore; quelli, che non avevano nulla 
da conservare, lo combattevano perché straniero; similmente 
nel '96, i pensatori, gli amanti di libertà, 
erano coi Francesi, togliendoli quai difensori di essa, il 
popolo, invece, che altro non vedeva in essi che invasori, 
osteggiavali. Al mille appena i popoli cominciarono ad 
<hi rend="italic">avvertire</hi> ciò che avevano solamente <hi rend="italic">inteso</hi>, 
combatterono nobili e prelati, vollero governarsi da sé, e 
dopo mezzo secolo, al cominciare dell'XI, il popolo era 
risorto. Dal '96 noi scorgeremo nel popolo 
italiano un continuo progresso e lo stesso cangiamento, la 
stessa unificazione di partiti avvenuta sul mille.</p>
<p>Nel 1805, ne' quattro anni seguenti, 
l'agitazione contro i stranieri manifestossi in diversi luoghi 
d'Italia, nel Polesine, nel basso Po, nelle Calabrie, a Parma, 
nel Tirolo, e questa volta il partito liberale, che sostiene i 
stranieri, più non esiste, ne sono parteggiani non altri che gli 
impiegati. In tale epoca, gradatamente, la contro–rivoluzione 
comincia ad assumere i caratteri di rivoluzione; il '14 la 
trasformazione è completa. Il popolo cominciava a 
comprendere il bene della libertà, ed apprezzava le pretese 
dei liberali, questi, d'altra parte, s'erano convinti che i 
Francesi con pompose e mendaci parole non portavano che 
tirannide, e si erano ravvicinati al popolo. Murat e 
Beauharnais venivano assaliti dagli Italiani al nome di 
libertà. Gli Inglesi, i fautori del dispotismo e della schiavitù 
d'Italia, per acquistare le simpatie de' popoli della 
penisola, sbarcando a Livorno, scrivevano sulle loro bandiere 
<quote rend="italic">libertà ed indipendenza italiana</quote>. Al '14 gli sforzi 
degli Italiani cominciarono ad avere unità, e la storia del 
nostro risorgimento comincia: lotta continua fra la giovane 
Italia e l'Italia ufficiale; come quella che ebbe luogo dal 
1056 all'XI fra i Comuni ed i feudatarî ed 
ecclesiastici. I popoli ne' loro risorgimenti seguono le 
stesse evoluzioni.</p>
<p>Ugo Foscolo, prima che Bonaparte distruggesse 
Venezia, giura odio a' stranieri, poi, rivolgendo un mesto 
sguardo all'Italia, e scorgendola priva di forze e di 
sentimento, dispera, ed accetta l'invasione come una crudele 
necessità; quindi la combatte con la parola, cospira contro di 
essa, e vorrebbe trarne profitto per la sua patria. La sua vita, 
le sue opere, le sue speranze, reassumono la vita, le 
opere, le speranze del popolo italiano dal 
'96 al '14, di cui Ugo 
Foscolo n'è la personificazione.</p>
<p>Qui cade in acconcio una digressione onde coglier 
cagione a combattere gl'infrancesati, e distruggere il turpe 
vezzo d'idoleggiare i stranieri, ed esaltarli in nostro paragone 
non solo, ma dichiararli nostri benefattori. Dalle continue 
irruzioni che han fatto i Francesi in Italia, sin dall'epoca di 
Carlo VIII, traggono alcuni argomento a dimostrare la loro 
influenza, e, trascinati dall'amor di un sistema, veggono 
sempre in Italia partiti che, secondo le varie epoche, si 
agitano in favore o contro cotesti stranieri. Una tale 
asserzione è assurda: la storia, durante tre secoli di guerra, ci 
mostra l'Italia cadavere, essa non era rappresentata che da 
varie corti codarde e dissolute, in Italia non v'erano che 
individui, popolo e partiti più non esistevano. All'epoca della 
rivoluzione francese s'iniziò il nostro risorgimento, non già 
perché di Francia si trasfondessero in noi idee di libertà, 
leggi, istituzioni, come alcuni asseriscono; coteste intrusioni 
non furono che dannose, Il regno di Napoli, ove fu maggiore, 
quali vantaggi ne trasse? nessuno; perdette invece le 
franchigie municipali di cui sempre aveva goduto. Il fragore 
di quella rivoluzione servì a risvegliarci dal nostro letargo e 
non altro; fu lo scroscio di fulmine del Vico. I Francesi altro 
non furono in Italia che predoni e tiranni, gli uomini che 
governarono l'Italia durante l'occupazione francese furono 
quali il Foscolo li definisce: <quote>“antichi schiavi, novelli tiranni... 
La regia autorità era in essi senza il coraggio e senza il genio 
d'esercitarla, vili cogli audaci, audaci coi vili.”</quote> I Francesi in 
quell'epoca ci disarmarono, perché temevano di noi; quindi 
ci dissero codardi, perché così disarmati non combattemmo i 
loro nemici.</p>
<p>Ripetiamo, senza mai credere d'averlo detto 
abbastanza, quale è la vantata superiorità della Francia su 
noi? forse perché havvi fra essa più vasta erudizione? No, un 
uomo potrà essere eruditissimo, dottissimo, non perciò essere 
grande, esser uomo modello. La vita della Francia, dal 
risorgimento alla rivoluzione dell'.9, altro 
non è che un continuo strisciare dietro lo splendore e le 
dissolutezze di una corte. L'.9, una 
fazione la sospinse sul sentiero della gloria e della grandezza, 
ma il popolo stesso la rovesciò, e volle farsi sgabello a nuovo 
trono. Al 1830, padrone un'altra volta delle 
proprie sorti, fu suo primo pensiero crearsi un padrone. Il 
'48, per la terza volta nel torno brevissimo 
di mezzo secolo, la Francia è arbitra de' suoi destini, quali 
sono le sue gesta? conserva nella sua costituzione tutto 
l'ordito d'un governo assoluto ed affida il supremo maestrato 
ad un ambizioso e goffo pretendente, e suo primo pensiero è 
quello d'assassinare l'Italia. Finalmente l'esercito, dopo poche 
ore di strage proclama l'Impero, e la Francia applaude, la 
Francia affida i suoi figli ed i suoi tesori con codarda 
rassegnazione al più ridicolo ed incapace reggimento che mai 
abbia usurpato trono. Non è nostro proposito ragionare 
dell'erudizione francese, a noi basta d'aver dimostrato che 
non abbiamo bisogno di cercare oltremonti le leggi 
magistrali della Natura, in Italia proclamate prima che 
altrove. Ma concediamo sotto tale riguardo qualsiasi 
superiorità alla Francia, essa rappresenterà un dotto la cui 
dottrina è al servigio del successo, de' fatti compiuti e di 
chi meglio paga. Il dottrinario che trovasi bene in tutte le 
epoche, e sotto qualunque reggimento smaltisce con 
guadagno la propria dottrina, è precisamente la 
personificazione della Francia. L'Italia invece è un colosso, 
cinto da catene, circondato d'armati pronti a soffocare in lui 
ogni palpito di vita; se il gigante svincola uno de' suoi 
membri sbaraglia gli oppressori, ma immediatamente tutta 
l'Europa corregli addosso per opprimerlo. Facciamo fine alla 
digressione, che i gallomani han provocata, e rispettiamo 
tutti i popoli, ma senza ammettere, né popoli modelli, né 
popoli arbitri delle sorti d'Europa. Il carattere con cui si 
annunzia la futura rivoluzione nol comporta. La prima 
nazione che senza curarsi dell'avvenire abbatterà tutto 
l'ordine sociale che l'opprime, estirpando fin l'ultime sue 
barbe, <hi rend="italic">sarà la testa di colonna dell'umanità</hi>, e questo 
popolo potrà essere l'italiano, come il greco, come il 
francese, come il tedesco; e questo popolo non sarà il più 
dotto, ma il meno degradato, e quello che maggiormente 
sente l'oppressione presente.</p>
<p>Le sanguinose e tristi esperienze che gli Italiani fecero 
dal '96 al '14 
racchiudono gravissimi ed importanti ammaestramenti: i 
liberali sperarono ne' Francesi, e n'ebbero invece disarmo, 
taglie di guerra e schiavitù; sperarono bene dalla 
restaurazione, ma l'Austria mancando alle promesse, le loro 
condizioni peggiorarono. I stranieri ci chiamano codardi se 
fidando in loro ci sottoponiamo al loro giogo, ribelli se 
insorgiamo, quindi da essi non bisogna sperare che disprezzo 
o martirio: <hi rend="italic">combatterli e vincerli</hi> è <hi rend="italic">la sola risorsa 
che ci resta</hi>.</p>
<p>Dopo questi fatali disinganni l'Italia comincia a vivere 
nelle società segrete, che tutte vanno ad incorporarsi in 
quella famosissima de' carbonari, che, dal 
'19 al '21, fu oltre ogni 
credere potente. Il '20 il movimento si 
manifestò nel regno di Napoli, in vaste proporzioni, poi in 
Piemonte; venne oppresso dalle bajonette straniere. Le file 
de' settarî, quantunque decimate dalla paurosa tirannide, 
conservarono ordini e forza. I Capozzoli, generosi, che dal 
'20, piuttosto che inchinarsi alla ferocia 
del governo, battevano la campagna, si fecero iniziatori di 
una sommossa che, non secondata, e quasi preveduta e 
desiderata dal governo, fu soffocata nel sangue di numerosi 
cittadini e <add resp="ed">sotto</add> le ruine di Bosco. Al '31 
Ciro Menotti muore da eroe a Modena, Bologna sollevasi. 
Tutti gli occhi si rivolgono alla Francia, essa proclama il non 
intervento, nuova menzogna per tradire i popoli. Gli Italiani 
ebbero la stoltezza di credervi ed osservarono ridicolmente il 
patto. I bolognesi non soccorsero perciò i modenesi, e non 
accolsero Zucchi, incalzato da forze straniere, che disarmato.</p>
<p>Gli Austriaci, ad onta de' Francesi, intervennero: più 
tardi intervennero eziandio i Francesi in aiuto de' primi, e, 
secondo loro costume, intervennero mascherandosi con 
bugiarde proteste.</p>
<p>Questi fatti furono nuovi ammaestramenti, le società 
segrete sono mezzi poco efficaci, esse, avvolte nel mistero, 
tolgono a modello il dispotismo: come questo ad un cenno 
muove i suoi battaglioni, aggregato di armati uniti per 
disciplina, per utile, e materialmente concentrati; così quelle 
vorrebbero disporre de' loro ascritti, separati non solo 
materialmente, ma eziandio dalle circostanze e 
dall'utile di ognuno. Vane speranze, son sempre pochi che 
muovono, la nazione rimane indifferente spettatrice. Se 
qualche volta trionfano, allora hanno nel loro seno il germe 
della dissoluzione, la gerarchia della setta, e le sue esigenze 
si sostituiscono al governo, in cui prevalgono le cupe e torte 
abitudini de' cospiratori. Il cospiratore vien costretto a 
simulare, e la simulazione al governo trasformasi in 
moderazione e diplomatici raggiri; il cospiratore è avvezzo 
ad infiltrare gradatamente le sue idee quasi mascherandole, 
mentre coloro che sono chiamati a reggere una rivoluzione 
debbono, a scesa di testa, apertamente proclamare i principî 
e dai primi istanti afferrare le ultime conseguenze, perocché 
ivi solo si riscontra l'utile che può convincere le moltitudini.</p>
<p> La Giovine Italia surse come conseguenza di tali 
ammaestramenti. Non fida più ne' governi stranieri ma 
ne' popoli, non più nelle società segrete ma nelle masse 
popolari, ad esse, e non a' capi, vuole affidare il 
risultamento della rivoluzione, respinge perciò ogni idea di 
dittatura, e sminuzza il popolo in bande. Mazzini non tace, 
non asconde i suoi principî come i carbonari: Mazzini, da 
rivoluzionario, tuona, e fa noto all'Europa de' popoli le 
miserie degl'Italiani, i loro diritti, le loro speranze. Le 
cospirazioni cangiano carattere, i <hi rend="italic">vendicatori del 
popolo</hi>, gli <hi rend="italic">amici del popolo</hi> non hanno il mistero e 
le discipline de' carbonari; sono più adattate all'epoca, ma 
più esposte agli attacchi de' governi. La cospirazione del 
'33 è soffocata al nascere, la spedizione di 
Savoia, come doveva, abortì. Il '41 
l'Aquila e Civita di Penne rimangono isolate. Il 
'43, il movimento doveva essere vasto, 
non scoppiò, i Bandiera, se non estranei alla cospirazione, lo 
erano almeno per quella regione ove sbarcarono, furono le 
vittime. Attraverso a tali esperienze, e sacrificando numerosi 
e nobili martiri, l'Italia compiva la sua propaganda, di fatti 
non di parole. Dietro i fatti, sempre tardi, sempre incerti 
sorgono i scrittori. I primi scrittori cominciarono per 
rinnegare le nostre tradizioni: Mario Pagano aveva già 
dimostrato come arti, scienze, industria, tutto emerge dalla 
vita politica de' popoli. Romagnosi aveva raccolto tutto lo 
scibile umano nella filosofia civile, la scienza del cittadino, 
ed essi, invece, si dissero letterati e si dichiararono estranei 
alla politica. <quote>“Voi siete, <seg type="inciso">– diceva loro Mazzini, –</seg> prosatori, 
verseggiatori, pedanti, non mai cittadini”</quote>. Epperò con 
Mazzini e Guerrazzi comincia la letteratura italiana ad 
assumere un nuovo carattere, ma i loro scritti in Italia sono 
soppressi sul nascere e la voce d'Italia non può sentirsi che 
fuori d'Italia. Allora i scrittori, per ottenere il favore alle loro 
dottrine, si rivolsero a' principi, sperando eziandio d'aver 
un nuovo e saldo appoggio alle loro speranze. Eglino 
reassumevano le passate esperienze, dichiarando nostri 
nemici i stranieri, impotenti le cospirazioni; di quinci le 
dottrine di Gioberti, di Balbo, l'Italia deve far da sé, 
uniamoci tutti, popoli e principi, eziandio i gesuiti, scriveva 
il Balbo.</p>
<p>I rivolgimenti del '48 ebbero 
precisamente questo carattere; tutto il popolo che si agita, i 
principi sono travolti nel turbine, ed al termine di questa 
nuova fase succede una nuova disfatta ed un nuovo 
ammaestramento. Popolo e principi hanno mire opposte: 
quindi diffidenza, dubbia fede, spergiuro, incapacità ne' 
capi, e, dopo tanti sforzi, il popolo altro non guadagnò che 
persecuzioni ed efferata tirannide.</p>
<p>A Roma o Venezia il popolo combatte solo, quasi 
svincolato dalle pastoie domestiche; ivi combattesi con tutta 
l'anima; gregarî e capi non vogliono che la vittoria, hanno 
unità di mire, unità d'interessi; la disfatta è egualmente 
ruinosa per tutti, non vi sono cagioni estranee alla causa 
italiana che distornano ed ammorzano l'impeto de' 
combattenti, non v'è nulla da conservare. Nondimeno Roma 
e Venezia cadono, e perché? perché angustiarono i loro 
sguardi fra le mura di una città, si combatté per Roma e per 
Venezia, non già per l'Italia. Come in Ugo Foscolo si 
personifica la vita del popolo italiano dal 
'96 al '14, in Mazzini 
si personifica la stessa vita sino al '48. 
Mazzini esordì per esser carbonaro, poi osteggiò questa setta, 
fondò la Giovine Italia, vinto in ogni tentativo, il 
'48, egli, repubblicano, fu costretto, come 
tutti i repubblicani, a rassegnarsi all'opinione universale. A 
Roma fu troppo romano<note place="foot"><p><add resp="ed">Prima che attenuasse il suo giudizio, il periodo 
suonava così:</add> Mazzini esordì per esser carbonaro, poi 
osteggiò questa setta, fondò la Giovine Italia, vinto in ogni 
tentativo, oscillante fra la quistione di libertà ed 
indipendenza, il '48 lasciossi trascinare 
dall'andazzo universale; credette possibile che la guerra regia 
avesse potuto condurci ad un felice risultamento, fu, come 
tanti altri, un repubblicano rassegnato, a Roma fu 
repubblicano, ma più romano che italiano.</p></note>.</p>
<p>In questi quarant'anni di storia rinviensi l'avvenire 
d'Italia. E se ogni Italiano appuntasse il suo intelletto sulle 
gloriose pagine di un tale libro, troverebbe in esso la 
soluzione di ogni dubbio che adombra la sua mente. Dalla 
vita de' nostri martiri, dalla narrazione di tutti gli sforzi 
fatti dagl'Italiani, scaturisce un corpo di dottrine, d'onde 
dovrebbero prendere le mosse i ragionamenti, e trarsi le 
conchiusioni che i dottrinanti, con poco senno e poco decoro, 
cercano altronde. In questo periodo di nostra storia, Mazzini, 
che vi occupa un posto glorioso, avrebbe dovuto trarre le 
norme per la condotta a tenersi dal <hi rend="italic">comitato nazionale</hi>, 
ivi avrebbe trovato scritto a caratteri indelebili: i stranieri e 
principi <add resp="ed">sono</add> nostri nemici; le sette impotenti; il 
municipalismo ruinoso. Non eravi che un altro passo a fare, 
ed egli lo avrebbe potuto studiando sui passati avvenimenti, 
senza farsi trarre di passo da ciò che detestava presso gli 
oltremontani.</p>
<p>La prima esaltazione rivoluzionaria creò que' 
battaglioni che valorosamente difesero la romana repubblica, 
quella ammorzata, quantunque tutti applaudissero al governo 
repubblicano, esso non trovava soldati. Il volgo, in un tal 
fatto, altro non scorge che un mal volere, una ripugnanza alla 
milizia, mentre esso emerge da più lontane fonti, da più 
importanti cagioni, è la quistione economica che sotto varî 
aspetti padroneggia l'Europa e reclama la sua supremazia; il 
popolo non ottenne dalla repubblica vantaggi tali da 
impugnare le armi a sua difesa, in esso prevaleva l'odio al 
passato più che l'amore al presente. Mazzini, oltre ciò, 
avrebbe dovuto ridursi alla memoria la lettera che 
Sismondi scriveva alla Giovine Italia: <quote>“Finalmente la stessa 
libertà, <seg type="inciso">– scriveva l'insigne pubblicista, –</seg> offre il più tremendo 
di tutti i problemi, quello della protezione del povero e 
dell'ignorante... affiderete voi la causa del proletario agli 
uomini che ne dividono le privazioni? essi non hanno forza. 
L'affiderete quindi ai ricchi? essi saranno i primi a tradire il 
popolo”</quote>. Questo problema Mazzini avrebbe dovuto farne il 
cardine principale de' suoi sforzi, della sua propaganda, 
svolgerlo, ventilarlo, l'adesione di molti sarebbe mancata al 
Comitato, ma le sue file in luogo di diradarsi, sarebbero 
andate sempre ingrossandosi dell'immensa moltitudine che 
soffre e che sola combatte<note place="foot"><p><add resp="ed">Segue, cancellato, e di incerta lettura:</add> Egli fecesi in 
principio il patro<add resp="ed">cinatore?.</add> de' ricchi.</p></note>.</p>
<p>Mazzini avrebbe dovuto essere quale fu allorché 
iniziata la Giovine Italia: combattere i governi, le sette, ogni 
specie di dittatura; richiedere tutto alle masse popolari ed 
aggiungervi una franca propaganda de' diritti del povero, 
una guerra accanita alle usurpazioni del ricco<note place="foot"><p><add resp="ed">Segue, cancellato:</add> Ma egli o per affetto delle proprie 
credenze, o per aberrazione prodotta da un falso amor 
proprio, in luogo di una tal missione che assegnavali il paese 
volle continuare a esserne <add resp="ed">. il tutore?</add> anzi il dittatore.</p></note>. 
Ma egli non ha presentito allora la morte della borghesia, la 
supremazia della plebe: si diresse alla prima, questa gli è 
venuta meno di fatto, ed egli, che credevasi isolato, ha visto 
sorgere spontanea la plebe e sostituirsi a quella.</p>
<p>Il mandato del comitato nazionale era rivoluzionario; 
quindi era suo principale carattere quello di escludere la 
guerra regia, guerra antirivoluzionaria, e già dichiarata dagli 
avvenimenti del '48 e 
'49 impotente e volta solo a spegnere 
l'esaltazione nazionale. Il comitato sorgeva per sostituirsi a 
quel trono, verso cui fugacemente s'erano rivolte le speranze 
d'Italia; accordarsi con esso era rinnegare la propria 
legittimità; era assurdo, era ridicolo. Il governo sardo, 
volendo operare, non facevagli mestieri dell'adesione d'un 
comitato d'esuli residenti a Londra. Se gl'Italiani volevano 
seguire le sorti del Piemonte, non avrebbero certamente 
domandato, per farlo, l'adesione del comitato; e non 
volendolo, quell'adesione valeva poco. Il comitato, in luogo 
di farsi un organo pel cui mezzo la pubblica opinione poteva 
manifestarsi ed operare, pretese darle forma e carattere, se ne 
credette l'arbitro, e parlava come un governo costituito che 
offriva patti al governo sabaudo. Un tale errore fu di breve 
durata: il comitato, dopo poco tempo, si disdisse.</p>
<p>Unificare le volontà sgomberando i dubbî, avrebbe 
dovuto essere l'opera principale del comitato; era seconda 
quella di aiutare con mezzi materiali l'azione ovunque 
spontaneamente sorgesse. Il primo lavoro avrebbe dovuto 
esser quello di distruggere l'antico errore; la rivoluzione non 
era, e forse non è, compresa nel suo vero senso. Il prestigio 
di un nome superava quello delle idee; ed il nome di Mazzini 
aveva tanta autorità, da aggiungere grandissima forza alla 
verità per se medesima potente. “Italiani, – avrebbe dovuto 
esclamare, – in Roma, io e tutti coloro che mi circondarono, 
non fummo rivoluzionarî, non fummo all'altezza delle 
circostanze, e per legge fatale nol potevamo essere; 
l'Italia doveva subire l'esperienza del '48. 
Noi avremmo dovuto con un decreto rovesciare l'antico 
edifizio, proclamare i diritti che ad ognuno le leggi di Natura 
accordano; lasciare ai cittadini libera la scelta de' 
magistrati, all'esercito la scelta de' generali e degli uffiziali 
di ogni grado: chiamare tutta la nazione alle armi, bandire la 
guerra, intraprenderla con audacia; così operando, se il 
popolo secondavaci, l'Italia era salva; nel caso contrario, 
saremmo eziandio<note place="foot"><p><add resp="ed">Segue, cancellato:</add> Nel caso contrario accadeva ciò 
che accadde, e rimaneva incrollabile una propaganda di fatti 
superiori ad un secolo di propaganda scritta.</p></note> caduti, ma con 
la coscienza di aver fatto il proprio dovere. Noi invece, 
calcammo le orme de' passati governi, attaccati, abbiamo 
resistito, ecco il nostro merito. Facciamo studio su questi 
errori, per non incorrerci nell'avvenire”.</p>
<p>Ben lungi dall'esserne oscurata, sarebbesi accresciuta 
in immenso la fama di Mazzini; invece la repubblica romana 
venne dichiarata repubblica modello<note place="foot"><p><add resp="ed">Segue, cancellato:</add> Chi poneva a nudo gli errori 
considerato come dissolvente ed ambizioso; degli 
avvenimenti di Roma bisognava farne un'epopea: sarebbesi 
fatta se non fosse <add resp="ed">mancato</add> il poeta.</p></note>.</p>
<p>Mazzini, se erra, conserva sempre la coscienza la più 
pura<note place="foot"><p><add resp="ed">La prima stesura era la seguente:</add> Mazzini, in tutti i 
suoi errori, conserva sempre la coscienza la più pura, e la 
intenzioni le più rette. Egli non tradisce mai i suoi principî, 
sono i suoi principî che qualche volta tradiscono lui. Nella 
sua mente trovasi rovesciato l'ordine naturale delle cose, 
secondo lui gli individui non rappresentano le nazioni, ma 
sono le nazioni che seguono l'impulso di pochi; Dio supremo 
reggitore del mondo, e i migliori suoi legati ed arbitri, su 
questa terra, della sorte dei popoli. Mazzini dominato da un 
sentimento religioso, i suoi principî sono i più assoluti e 
dispotici che possano esistere: prende le mosse da questi e 
ragiona col cuore di patriota e democratico, quindi non trae 
che assurde conchiusioni.</p></note>, e le intenzioni le più rette. Egli 
non tradisce mai i suoi principî, sono i suoi principî che 
qualche volta tradiscono lui. Egli propende a credere che 
gl'individui non rappresentano le nazioni, ma sono le nazioni 
che seguono l'impulso di pochi; e cotesto è gravissimo 
errore. Mi spiego più chiaramente.</p>
<p>L'individuo non potendo avere idee, che non siano 
state generate in lui dalle impressioni che riceve dal mondo 
esteriore, non può mai svelare verità, il cui germe non si 
trovi già abbastanza sviluppato nella società. La fama 
immediata è retaggio di colui che afferra il concetto 
collettivo e lo svolge all'occhio dell'universale; o di quello 
che nel campo dell'azione non trae la nazione dietro di sé 
(cosa impossibile), ma la regge in quel cammino che la 
nazione medesima presceglie. La boria dell'uomo l'induce a 
credersi creatore di que' concetti che ha semplicemente 
svolto, inspiratore di quelle imprese che, dall'universale 
volontà sospinto, produsse a fine; e mentre l'uomo così 
favorevolmente giudica sé stesso, ogni altro, non trovando in 
sé o in altri tali concetti, conferma un tale giudizio, e di 
quinci la personificazione de' principî, la deificazione 
degli uomini, mentre la società nell'onorare gli eroi, altro non 
fa che onorare le sue più eccelse opere; è un artista che 
ammira il proprio lavoro. Quando la fama di uno scrittore è 
universale, e finanche il volgo comprende le sue idee, esso 
sarà onoratissimo, produrrà alla patria beni 
incommensurabili, se poi questa fama restringesi nel picciol 
mondo de' dotti, allora verrà dimenticato, non frutterà 
alcun bene, e tutto al più lo rammenteranno ed onoreranno i 
posteri, e pure il secondo ha merito molto maggiore che il 
primo. Questi ha schiuso la via ad un germe quasi 
impercettibile ed ha dato un frutto tanto precoce che la 
società non vuol riconoscere come suo, quello ha trovato la 
pianta già rigogliosa e grande, ed il frutto già maturo, ha 
durata poca fatica a coglierlo. Secondo la teoria dei 
deificatori d'uomini<note place="foot"><p><add resp="ed">Prima aveva scritto e poi cancellò:</add> Secondo la teoria 
di Mazzini e de' deificatori d'uomini, se Romolo, Cesare, 
Carlo Magno, Napoleone. non fossero nati, l'umanità non 
avrebbe storia. Oh! come l'uomo per tutto attribuire all'uomo, 
cade nel puerile! dal carattere degli uomini che si scorgono 
in cima alla società, che ne reggono i destini, può inferirsi lo 
stato in cui trovasi una nazione, come da un bel frutto si 
giudica dello stato dall'albero, gli eroi sono effetti, non 
cause.</p></note>, se Romolo, Cesare, Carlo Magno, Napoleone... 
non fossero nati, l'umanità non avrebbe storia. Così l'uomo 
per non riconoscere la potenza collettiva cade nel puerile.</p>
<p>Gli eroi sono effetti, non causa degli avvenimenti 
sociali; i loro caratteri sono il complesso de' vizî, delle 
virtù, delle tendenze dell'epoca; la società può riconoscersi in 
essi, come un uomo nell'imagine che si restringe nel breve 
cerchio dello specchio di una picciol lente. Un popolo che vi 
addita come suoi duci i Scipioni, gli Attilî, i Cincinnati... è 
un popolo libero, la gloria e la grandezza della patria ne sono 
le passioni predominanti. Se, per contro, sono i Cesari che 
primeggiano, potete inferirne che la nazione inchinasi allo 
splendore guerresco ed alla forza; se volontariamente lasciasi 
reggere da uomini inetti e corrotti, la nazione declina. 
Facciamo fine alla digressione, per ritornare al comitato.</p>
<p>Il concetto, non solo il finale, ma le prime linee 
dell'avvenire, mancavano in Italia; le questioni di unità e 
federazioni pendevano incerte, né sono ancora risolte: per 
unità s'intende la francese; per federazione quella adottata 
nell'Elvezia o in America. L'opinione prevalente, senza 
dubbio, è l'unitaria, ma i fatti danno ragione a' federalisti; 
nei passati rivolgimenti, fu impossibile tradurre in atto il 
concetto: Roma, Firenze, Genova, Venezia, Palermo furono 
libere, e ad onta de' sforzi fatti dal partito unitario, non si 
unirono. Il modo come operare ne' primi istanti 
d'un'insurrezione incertissimo, gli Italiani, vittoriosi in una 
città, non sanno come governarsi, non sanno quale sia il 
prossimo avvenimento che li attende, di quinci la 
deificazione de' nomi: insorgiamo, concediamo al tale tutti 
i poteri, ed egli penserà al resto. Strana e ruinosa aberrazione 
è questa, rinunziasi alla libertà con tanti sacrifizî acquistata, 
s'ammorza l'esaltazione; e noi che manchiamo di un 
prossimo e splendido passato, epperò manchiamo d'uomini, 
fondiamo sugli uomini il nostro avvenire!!!. questi dubbî, 
questi errori, in luogo di venir rimossi con un esteso lavoro 
di propaganda, il comitato nazionale li confermò.</p>
<p>La propaganda rivoluzionaria in Italia, pel numero 
de' nemici, per le varie divisioni politiche, per le sentite e 
numerose tradizioni municipali, è lavoro difficoltosissimo, 
che solo la potente voce della nazione può compiere. E 
questa voce solenne viene espressa da ogni italiano, che 
parla, scrive, opera come meglio crede, in un campo libero e 
non già angustiato o dalle tiranniche esigenze de' governi 
o delle sette. Dalle discordi voci, dalle tante idee che si 
manifestano, emerge il concetto collettivo, che unifica le 
tante volontà, latente sino all'istante dell'azione, i fatti che si 
svolgono lo manifestano. Tanto il federalista, quanto 
l'unitario che propugnano le loro dottrine, hanno uguale 
diritto alla gratitudine della patria, perché entrambi, in 
manifestando i pregî ed i difetti de' due sistemi, 
lumeggiano l'argomento, ed entrambi sono sotto l'ampio 
vessillo della rivoluzione che il comitato avrebbe dovuto 
inalberare.</p>
<p>Egli, elevandosi al disopra di tutte le opinioni, avrebbe 
dovuto essere sua missione il facilitare cotesta propaganda, 
che sorge spontanea fra i cittadini, facendo abilità ad ogni 
scritto rivoluzionario, senza prediligere una dottrina piuttosto 
che un'altra, di circolare nell'interno. Il comitato non avrebbe 
dovuto credersi un governo, aggiunto a' tanti altri che 
opprimono l'Italia, ma un mezzo come eludere la vigilanza di 
essi e scrollarne l'autorità; non crear ceppi ma rompere gli 
esistenti; non chieder silenzio, ma libertà di dire, non 
<hi rend="italic">fare</hi> né <hi rend="italic">dire</hi>, ma lasciar <hi rend="italic">fare</hi> e 
lasciar <hi rend="italic">dire</hi>; non <hi rend="italic">governare</hi> ma 
<hi rend="italic">rivoluzionare</hi>. Il comitato volle imperare; la sua 
formula fu <quote><hi rend="italic">tacete</hi> e <hi rend="italic">fate</hi></quote>; avrebbe dovuto essere: 
<hi rend="sc">FATE</hi> <hi rend="italic">e dite come meglio credete</hi><note place="foot"><p><add resp="ed">Segue, cancellato:</add> Mazzini, anima di esso, sostituì il 
proprio io a quello della nazione, dicendo: <quote rend="italic">tacete e 
fate</quote>, io mi darò la pena di pensare per voi. Quindi diedesi 
decisamente a risolvere tutte le questioni e, parlando in nome 
della nazione, attribuì ad essa le proprie credenze, il proprio 
convincimento, il proprio linguaggio. Federalisti, irreligiosi, 
ragionatori, messi al bando. I socialisti francesi, da' quali 
ebbe eloquentissima risposta comeché oscurata da calunnie, 
vennero accusati da esso di materialismo. Tali accuse ad 
uomini che misurano le piaghe del popolo, cercano i rimedî 
e proclamano i diritti che gli accorda la Natura? Havvi 
differenza grandissima fra i socialisti e coloro i quali 
pretendono con pompose declamazioni e con parole di patria 
e di onore sospingere il popolo alla battaglia, facendo loro 
sperare che risoluta la questione politica i suoi mali verranno 
alleviati, mentre ogni giorno si moltiplicano le esperienze e 
chi non è dall'ambizione accecato o dall'ignoranza interdetto, 
dovrebbe convincersi che la questione politica per le 
moltitudini è un nulla, i loro mali crescono continuamente.</p>
<p>Chiunque nelle varie questioni dissentiva da Mazzini 
era da esso dichiarato non Italiano ed accusato di voler 
sostituire il proprio <hi rend="italic">io</hi> a quello della nazione che egli 
scambiava col suo. I suoi aderenti, che nulla avevano a dire, 
si fecero i ministri dell'intolleranza, tremavano ad ogni 
scritto di libera mente che combattesse o non idoleggiasse il 
loro nume, e ciò significava, giuste le idee del comitato: 
<quote rend="italic">ordinare la stampa ad un fine</quote>. Lo stesso pretende 
Bonaparte in Francia, lo stesso, ma assai più largamente, i 
regî in Piemonte. È vano il dire: <hi rend="italic">noi non eravamo 
responsabili delle parole di qualche gregaro</hi>, perocché non 
si mostrano intolleranti i discepoli se il maestro è il 
propugnatore del libero dire e della discussione. Senza che 
dal carattere delle persone che circondano un governo, o un 
centro d'azione qualunque, giudicasi esattamente de' 
principî che esso professa. Mazzini, esposti che ebbe i suoi 
pensieri riguardo alle varie questioni che si agitavano in 
Italia, disse che la nazione aveva parlato ed impose silenzio; 
la parola, secondo lui, non era permessa che a guerra vinta, e 
diedesi tutto a promuovere l'azione: ed in questo non fu più 
adatto né più felice di quello che era stato nella polemica.</p></note>.</p>
<p>Le città d'Italia, varie d'indole e di tradizione, e 
variamente oppresse, non possono astringersi ad unico 
organamento, né da un sol centro dipendere, ma solo 
riceverne aiuto. Il popolo che in varie foggie vede sorgere i 
patiboli e cadere le vittime, è solo giudice del come i 
cittadini debbano tra loro intendersi ed a quali uomini 
debbano fidarsi. Il comitato volle tutto accentrare nelle sue 
mani, e che tutti muovessero ad un suo cenno<note place="foot"><p><add resp="ed">Il periodo prima suonava così:</add> Il comitato volle tutto 
accentrare nelle sue mani e pretese che da<add resp="ed">per</add>tutto venissero 
accreditate sue creature, sovente poco accette, e così 
allacciare l'Italia ed aver la pretesa di farla muovere ad un 
suo cenno.</p></note>.</p>
<p>L'intolleranza, nelle opinioni, crebbe a tale che il 
comitato toscano escluse pubblicamente dalle sue fila coloro 
i quali non erano unitarî, dicendosi abbastanza forte, e 
mostrandosi quale fazione dominante in Italia; ingenua 
confessione della più assoluta mancanza d'idee 
pratiche<note place="foot"><p><add resp="ed">Segue, cancellato:</add> Al puro tricolore, che nessun 
Italiano rinnegava, Mazzini sostituì la propria bandiera, 
adulterando quello con la formula <quote rend="italic">Dio e popolo</quote>. In 
una parola pretese che esistesse in Italia quell'unità 
che bisognava conquistare, ergendosi da semplice centro 
rivoluzionario, che avrebbe dovuto piegarsi alla pubblica 
opinione e seguire la volontà del paese, a governo 
eminentemente unitario e dittatoriale. Codesta strane pretesa 
lo fece restringere fra le anguste proporzioni di una setta, 
repubblicana di nome, ma ne' principî e ne' fatti 
teocratica: all'alto il pensatore supremo, al basso la turba dei 
credenti.</p></note>.</p>
<p>Fu concetto de' carbonari, ed allora era idea 
comunemente accetta, liberata l'Italia, conservare, per un 
certo tempo, una dittatura educatrice; ora le opinioni son 
cangiate, non si fa guerra ai governanti ma al governo, al 
principio d'autorità; ed intanto Mazzini, il fondatore della 
Giovine Italia, che avea combattuta la dittatura in 
quell'epoca, se ne fece, al giorno d'oggi, il propugnatore. 
Dittatura, dice il Mazzini, che preparerebbe: <quote rend="italic">l'educazione 
iniziatrice; con la stampa ordinata ad un fine; con 
l'associazione pubblica concentrata ad una sola bandiera; con 
l'esercizio delle facoltà elettorali sin dove possibile ai 
militi</quote>. E non è forse questo il principio su <add resp="ed">cui</add> fondasi il 
dispotismo, che non dice: voi dovete essere schiavi, ma 
ammette la necessità di ordinare e limitare la libertà<note place="foot"><p><add resp="ed">Prima che attenuasse il suo pensiero, il periodo 
suonava così:</add> E non è forse questo il linguaggio medesimo 
de' semidespoti? Essi altro non chieggono che ammettere 
la necessità di ordinare e limitare la libertà, per poi 
mutilarla.</p></note>? <quote><hi rend="italic">Non anarchia</hi>, <seg type="inciso">continua Mazzini,</seg> <hi rend="italic">non 
tentativo di sovvertimento delle condizioni sociali, 
predicazioni inconsiderate di sistemi stranieri, esclusivi, 
imperfetti, tirannici</hi></quote>. Quindi la censura, la persecuzione, lo 
spionaggio per conoscere se alcuno secretamente si facesse 
l'apostolo di tali sistemi, erano le conseguenze immediate di 
coteste massime. Egli è certo che scrivendo queste parole 
soggiacque ad un momento d'aberrazione. E chi sei tu, può 
rispondergli ogni Italiano, che pretendi proibirmi di 
propugnare tali sistemi? D'onde trai il convincimento che 
fosse questa la volontà della nazione? se questi sistemi son 
contrarî al voto pubblico, essi saranno respinti, io, italiano 
quanto te, opino diversamente, e quale altro giudice se non 
l'universale volontà ed il fatto, può decidere la nostra 
contesa? Tu dici che la nazione in ceppi non può esprimere 
la sua volontà, ed ammesso questo, come puoi asserire che il 
tuo e non già il mio sia il concetto nazionale? E poniamo 
caso che l'Italia risorga, che, trascurando la sustanza delle 
cose ed attenendosi alle forme, ti conceda assoluti poteri, e 
col potere la forza, tu mi costringerai a tacere, ma non perciò 
avrai ragione, ne avrai tanto quanto ne ha Bonaparte contro i 
socialisti di Francia. È vano il dire, la nazione mi ha 
concessa la forza: tutti i tiranni possono dirlo, allorché non 
reggono in virtù di forze straniere. Furono francesi quelli che 
compirono il colpo di stato, francesi quelli che votarono, e se 
la Francia non volesse davvero, potrebbe reggere Bonaparte 
sul trono? Nel potere a te, o a chiunque altro concesso, io 
non vedrei, se questo potere restringe la mia libertà 
individuale, che il momentaneo trionfo d'una tirannica 
fazione. Come adunque decidere la quistione? Se dal primo 
istante che in un angolo qualunque della terra italiana cesserà 
il presente stato di cose, avremo tutti piena libertà di dire e 
nessuno la forza per porre altrui il bavaglio, e la nazione 
accetterà le tue e non già le mie idee, allora io ti darò 
ragione. Ma finché tal prova non sia fatta, chiunque vorrà 
imporre una sua idea, dicendo: “<hi rend="italic">così vuole il paese</hi>”, 
se ha forza materiale non è che un tiranno<note place="foot"><p><add resp="ed">Segue, cancellato:</add>, se non ne ha, uno stolto. Luigi 
Filippo in Francia permise che si predicassero tali 
sistemi, è permesso in Inghilterra, lo è eziandio in Piemonte, 
quindi tu devi trovare tali governi troppo larghi di libertà? 
Intendi forse per libertà il libero esercizio di tutti quegli atti 
che armonizzano con le tue idee? Non è possibile 
argomentare diversamente. Io so la tua risposta: chi è degno 
di libertà non teme di perderla, se temete de' Cesari 
arrotate i pugnali e fatevi Bruti. Altrove parleremo della 
dittatura. Qui osserveremo come questa risposta manca di 
buon senso. Chi è degno di libertà, rispose un mio amico nel 
leggere questa asserzione, n'è geloso, né soffre ch'altri tenti 
mutilarla sia pur col pensiero. Sarebbe poi cosa veramente 
imperdonabile ad un popolo, che, dopo aver durato immensa 
fatica per conquistare la libertà, per ricominciare la lotta, 
arrotare i pugnali e cercare di nuovo i Bruti. S'imiterebbero i 
Francesi, i quali concedono tutte le forze a' loro governi, 
riserbandosi il diritto d'insorgere: come essi siano liberi lo 
dimostra il fatto. L'Italia non teme de' Cesari, la rigogliosa 
vita municipale di ogni sua città gli è valida guarentigia, ma 
deve grandemente temere che la sua esaltazione, da cui essa 
aspetta salvezza non venga ammorzata, affidando ad uno o a 
pochi le sorti dell'intera nazione.</p>
<p>Non vi è idea più assurda, per chi propugni la sovranità 
nazionale, che il dichiarare buoni certi libri, cattivi certi altri, 
che favorire un'idea piuttosto che un'altra, che interdire, 
insomma, o assoggettare alla benché minima direzione la 
manifestazione del pensiero. I libri, le orazioni ed i 
risultamenti che ne conseguono, sono conseguenza 
immediata dell'indole e de' costumi della società; 
spaventarsene, arrestarne il progresso, è lo stesso come se un 
individuo temendo de' proprî pensieri cercasse 
premunirsi contro di essi.</p></note>. La tirannide, la semi–tirannide, o 
qualsiasi specie di governo, esprimendo sempre la 
prepotenza di una parte più o meno numerosa della Nazione, 
deve, per sua natura, temere la manifestazione dell'universale 
volontà, essendo dessa che l'osteggia e tenta indefessa di 
sostituire la sovranità del tutto all'usurpazione della parte. 
Ma bandire la sovranità del popolo e limitare la 
manifestazione del pensiero, è un chiedere la luce con 
favorire le tenebre. Le opere ed i pensieri di una società non 
possono mai minacciare l'esistenza di essa società, ma 
tendono sempre d'assettarla ne' suoi incastri, e contrastano 
a tutto ciò che vuole spostarnela e mantenerla in un 
equilibrio che non gli è naturale<note place="foot"><p><add resp="ed">Segue, al capoverso, cancellato:</add> Finalmente il 
comitato nazionale, personificando in se stesso l'inscrutabile 
volontà de' popoli, imitando i governi assoluti, si diede a 
conchiudere colleganze, ad inviare proclami a' popoli 
stranieri. E moltissimi, tanto puerile è lo spirito umano 
quando dall'ignoranza o dalle passioni è accecato, credevano 
assicurata la colleganza dell'Italia, l'Ungheria e la Francia, 
perché Mazzini, Kossuth e Ledru–Rollin stringevasi la mano. 
E lo stesso Mazzini non ha dubitato di scrivere che le sue 
dicerie han reso chiaro, ove era ignoto, il nome italiano. I 
rapporti, gli impegni, le mire, gl'interessi insomma, che si 
creano nel momento della lotta, sono le sole cagioni che 
stringono le colleganze, indipendenti da fatti 
precedenti e da antipatie o simpatie personali; e solo le nostre 
future gesta, potranno il nostro onore nel debito luogo 
rilucere, e ridonarci all'antico splendore, ma non già la sterile 
voce di un uomo.</p></note>.</p>
<p>Conchiudiamo, al comitato nazionale è avvenuto 
quello che ad ogni governo, a cui non sia tronca affatto la 
possibilità di usurpare, avviene. Per istinto invariabile 
dell'umana natura, gli uomini che lo compongono cercano 
farsi centro d'attrazione di quanto succede, e sempre, 
comecché spesso con rettissimi fini, pretendono che tutto 
pieghi alla loro volontà; eglino praticano e non dicono ciò 
che il XIV Luigi diceva e praticava: <quote>“lo Stato sono io”</quote>. Il 
comitato fece solitudine intorno a sé, allontanandosene tutti 
coloro che non volevano abdicare alla ragione e credevano 
assurdo e ruinoso errore il rinunziare alla libertà per 
conquistarla. La stampa che rappresentava il partito, in luogo 
di richiamarlo con severa critica sul diritto sentiero, sacro 
debito d'Italiano, credette migliore tattica adularlo. 
Disconobbe così la propria missione, e prese norma da' 
scrittori ministeriali, i quali, in luogo di correggere, lodano a 
cielo gli atti del governo. I pochi utili atti, che un governo o 
un centro qualunque può compiere, portano scritta in fronte 
la loro apologia; sono innumerevoli i dannosi che la stampa 
debba energicamente attaccare. Ogni governo, ogni centro a 
cui per necessità viene concesso un potere superiore a quello 
che per loro medesimi avrebbero gli individui che lo 
compongono, è un'ulcera che tende a spandersi sulla società 
se la pubblica opinione non ne arresta il progresso<note place="foot"><p><add resp="ed">Segue, al capoverso, cancellato:</add> Se alle parole: 
<hi rend="italic">Italiani, insorgete, ve lo diciamo noi</hi>, gl'Italiani fussero 
insorti, fidandosi nell'autorità d'un uomo, avrebbero provato 
che in loro non eravi che il sentimento della cieca 
ubbidienza, che ad essi era d'uopo un giogo, che volevano 
cangiarlo, ma non già liberarsi da quello sotto cui gemevano 
oppressi. Una nazione sollevatasi a tale voce, avrebbe dovuto 
accordare poteri più che dittatoriali a colui al quale aveva 
prestato ubbidienza e farsene serva: quindi la guerra, la 
futura costituzione, le sorti dell'Italia intera, sarebbero dipese 
dall'instabile, fallace e dubbia abilità ed indole d'un uomo.</p></note>.</p>
<p>Intanto se, scorgendo gli Italiani uniti a rovesciare la 
monarchia, adottarne i principî, le forme, i costumi, 
bisognava conchiudere che la rivoluzione non era compresa; 
nella guisa stessa, scorgendo come il comitato cessò, perché 
successivamente gli vennero meno tutti gli appoggi, se ne 
inferisce che vi è stato progresso significante nelle idee. 
Come il cristianesimo è sceso nel sepolcro co' panni da 
filosofo di cui l'han vestito Gioberti e Rosmini. del pari il 
comitato nazionale, speriamolo almeno, è stata l'ultima prova 
del principio monarchico, che, trasformandosi in mille 
forme, mascherandosi con varî nomi, si è spento con quello 
di comitato rivoluzionario.</p>
<p>Pongo fine a questo capitolo consacrandone a Mazzini 
gli ultimi versi. Ho fatto tacere ogni simpatia personale, e 
com'era mio debito, l'ho severamente giudicato. Ora mi sarà 
caro il dire, che il suo nome, ad onta della mia censura, avrà 
sempre meritate e splendide pagine nella nostra storia. 
Niuno, durante l'intera vita, ha operato con fini più 
retti, niuno ha rivolto, con maggior costanza, tutti i pensieri e 
tutte le opere ad un solo fine, così grandioso come è quello 
del risorgimento italiano, una tale idea ha inspirato la sua 
giovinezza e ne ha assorbito ogni affetto. Nella storia antica 
e moderna non si riscontra un uomo che abbia sacrificato 
tutto l'utile privato ad un utile pubblico sperato. Cotesto tipo 
di un uomo, di cui tutti i pensieri e gli affetti si reassumono 
indefessi e costanti nell'amore alla patria, è frutto di terra 
italiana, è una gloria di più da aggiungersi alle tante che noi 
contiamo.</p>
<p>. Il comitato italiano cessato, gl'Italiani ondeggiarono 
nell'incertezza: era un sistema crollato perché venuto meno il 
punto d'appoggio. Surse in alcuni l'idea di ricostituire un 
nuovo centro, fortuna che non si rinvennero uomini che 
avessero raccolti i suffragî universali, altrimenti sarebbesi 
ricaduti nel fatale errore per cui tutte le rivoluzioni riescono 
infruttuose: cangiare gli uomini ritenendo i principî.</p>
<p>Il più grande amatore di libertà, non appena assume il 
potere, se non è uomo dappoco, vuole che tutto pieghi alla 
sua volontà; epperciò il nuovo centro, come il caduto, 
avrebbe personificato in sé medesimo la patria, dichiarando 
ambiziosi e corrotti coloro che si fossero opposti alle sue 
mire. Il comitato aveva fatto un gran bene, aveva incarnato il 
convincimento negli Italiani, di sperare la loro salvezza dalla 
cospirazione e dalle proprie forze; aveva poi prodotto un 
gran male, quello di dare alle cospirazioni un carattere 
passivo, che, invece di operare da sé, aspettavano sempre e 
l'imbeccata e gli ordini d'altronde. Per determinare il modo 
come governarsi in tale bisogna, è d'uopo esaminare come 
operano queste forze latenti che si nascondono nel seno di un 
popolo, e che in alcuni giorni fatali si manifestano terribili.</p>
<p>Le nazioni funzionano come l'individuo, che prima 
avverte appena, poi con turbamento, quindi riflette, in ultimo 
opera. Ma sovente il dolore troppo vivo precipita l'uomo dal 
turbamento all'azione senza dargli campo a riflettere, mentre 
altre volte, i stimoli essendo leggieri, ne prolungano oltre il 
bisogno, la riflessione. Nella guisa medesima, in una nazione 
ove godesi una certa libertà di pensiero, ed ove i mali sono 
leggieri, si svolgono fra un importuno cicalìo molte dottrine; 
per contro, ove forti sono i dolori ed interdetto il pensiero, i 
fatti abbondano e quasi sempre precedono le parole. Da ciò 
s'inferisce quanto sia assurdo il voler decidere se una nazione 
debba ragionare o combattere; è lo stesso che pretendere di 
voler regolare secondo la propria volontà il moto degli 
elementi.</p>
<p>Le idee, i ragionamenti, le dottrine politiche–sociali, 
non sono che lo studio dei mali che opprimono la società e la 
ricerca dei modi come lenire questi mali. Secondo le 
circostanze e l'ingegno dell'autore, più o meno inclinato 
all'astrazione, le dottrine si allontanano o si avvicinano alla 
pratica. Vico dai mali che opprimevano la sua patria fu 
mosso a cercarvi un rimedio, e non potendo appigliarsi agli 
immediati e pratici perché l'epoca glielo avrebbe interdetto, e 
la natura del suo ingegno nol comportava, e' si elevò ad 
altissime regioni e l'animo suo achetossi, trovando che una 
legge e non il caso reggeva i destini dell'umanità; legge 
ch'egli la nominò provvidenza, e determinò <add resp="ed">così</add> la periferia 
di quel circolo su cui le nazioni dovevano compiere il loro 
giro. Mentre Vico rivela un fatto che riconosceranno sempre 
con maggiore evidenza le future generazioni, vi sarà altri 
d'animo rimesso e d'ingegno pedestre, che, stimolato dai 
medesimi moventi, dopo lunghi ragionamenti, chiederà il 
cangiamento d'un ministro o qualche insignificante 
concessione, fra questi due estremi trovasi tutta la diversa 
gradazione dei scrittori. Or dunque, scrittori le cui idee 
potranno giovare alla costituzione sociale non potranno 
esistere senza mali sociali. Oltrecché fra placidi affetti e 
deboli passioni è assai raro che si formino, in tale materia, 
grandiose idee ed ardite verità, l'operosità umana 
manca di stimoli sufficienti; durante la tempesta, e non già 
durante la calma, il pilota manifesta la sua abilità. Quei 
scrittori medesimi che ora imprecano contro le insurrezioni, 
senza le tempeste del '48 e 
'49 sarebbero un nulla, sarebbero rimasti 
ai <title>Prolegomeni</title> di Gioberti. Epperò, ammettere il 
facile e lento progresso fra il continuo prosperare della 
società, è un pretendere l'effetto senza la causa.</p>
<p>Come i mali sociali fanno sorgere i scrittori, i 
medesimi mali producono le sette, le congiure, le 
insurrezioni; la gradazione che scorgesi fra i scrittori, si 
osserva eziandio fra i congiuratori stimolati dai medesimi 
moventi: havvi congiura per conquistare una patria libera, 
l'altra per l'abolizione di una tassa. Così procedono le nazioni 
col pensiero e con le opere, e siccome l'uomo compie i più 
grandi fatti quando esegue energicamente ciò che 
maturamente ha pensato, così le nazioni sono mature, 
toccano quasi la meta alla quale aspirano, allorché i scrittori 
ed i congiuratori tendono al medesimo fine. Quale è in 
questo svolgersi delle umane vicende l'opera ed il dovere del 
rivoluzionario? Con la penna trattare tutte le quistioni che 
conducono al fine bramato; con la congiura far cospirare 
l'azione al medesimo fine; e cercar di legare strettamente il 
pensiero e l'azione. Dire <hi rend="italic">fucili e non libri</hi> è un errore, 
come il dire <hi rend="italic">libri e non fucili</hi>.</p>
<p>Abbiamo già detto come una sequela non interrotta di 
fatti, dal '14 al giorno d'oggi, sono le varie 
esperienze attraverso le quali ha proceduto il popolo italiano. 
Da queste esperienze, e non già dai libri, risulta la coscienza 
nazionale. Ma questa coscienza ove si manifesta, nei scrittori 
o nei congiuratori? indubbiamente nei secondi. Cotesta 
coscienza, cotesto sentimento è vago nella generalità, in 
pochissimi è reciso, esso per conseguenza è soggetto a 
vacillare sotto l'impressione dei fatti; gli avvenimenti che si 
succedono, mostrano l'avvenire sotto tanti diversi aspetti 
sempre erronei; come i gruppi dei monti, i quali sembrano 
cangiare la loro dispositura al cangiare del sito 
dell'osservatore; quindi quel mutare continuo delle opinioni. 
Una nota diplomatica, le parole di un ministro, la morte di un 
principe possono dar cagione ad una quantità di opuscoli; 
sono essi l'espressione della coscienza nazionale? No. Ma 
mutano la coscienza nazionale più o meno modificata da tale 
avvenimento, secondo la gagliardia d'animo di chi scrive. La 
cospirazione per contro non prende le mosse da tali 
avvenimenti, ma molto più da lungi, le sue aspirazioni e le 
sue forze non le cerca in ciò che mostrasi sulla società, ma in 
quei sentimenti, in quelle aspirazioni occulte non solo, ma 
osteggiate; inoltre la congiura richiede fermezza di proposito 
e gagliardia d'animo più dello scrivere, quindi tutte le 
circostanze concorrono a mantenere salda cotesta coscienza 
nazionale più nel cospiratore che nell'autore, epperò le 
aspirazioni di quello sono prove più evidenti che le ragioni di 
questo.</p>
<p>Quanti libri, discordi fra loro, sonosi stampati in Italia 
dal '49 al giorno d'oggi? Chi vuole l'Italia 
una; chi il regno boreale; chi due Italie; chi spera tutto dalla 
Francia; chi tutto dal Piemonte; quale sarebbe adunque la 
coscienza nazionale? impossibile a dirlo. Ma osservate le 
cospirazioni, le congiure, i martiri tutti indistintamente, ed in 
tutte le epoche hanno accennato al medesimo scopo: 
<hi rend="italic">Italia una e libera</hi>; e quindi è forza inferirne che, ad 
onta dei colpi di Stato, dei protocolli, dei 
<hi rend="italic">memorandum</hi>, la coscienza nazionale è rimasta 
salda. Sarebbe stoltezza attribuire al solo Mazzini, ispiratore 
della maggior parte di questi tentativi, tale fermezza di 
proposito. Mazzini non avrebbe potuto trovare mai tante 
braccia pronte ai suoi voleri; egli, cessato il comitato, ritornò 
ad esser semplice cittadino, e, come tale, fece molto più bene 
di quello che non aveva fatto come membro del comitato; la 
sua operosità, la sua fortuna, il suo credito personale fu 
messo al servizio di coloro che volevano tentare di salvare la 
patria; forse avrebbe potuto accettare con più riserva, o 
rifiutare certi progetti che non promettevano riuscita, ma da 
questo picciolissimo torto all'accusa stolta di mandare la 
gente al macello havvi un abisso. Egli avrebbe dovuto, a 
parer mio, scegliere una sola regione d'Italia, ed 
evidentemente il mezzogiorno, e su quella accentrare tutti i 
mezzi di cui disponeva. Invece preferì farsi centro universale 
a cui ricorrevano tutti coloro che volevano trarre in atto un 
pensiero generoso, così governandosi, forse, avrà ritardato 
una rivoluzione; e se avesse negato agli operosi i suoi 
soccorsi, cosa non facile per chi sente sviscerato amore di 
patria, avrebbe risparmiato qualche vittima, ma non perciò il 
bene che egli ha fatto può disconoscersi.</p>
<p>Poniamo il caso che non fosse esistito il comitato 
nazionale, né le sue vicende, né Mazzini, o altri come lui che 
avesse continuamente fomentato le cospirazioni e le 
congiure; e che in Italia, secondo avrebbero voluto i 
dottrinanti, niuno avesse pensato a muovere, chi parlerebbe 
d'Italia? Forse l'Austria, rassicurata dello spirito pacifico 
delle sue popolazioni, avrebbe imposto al Piemonte delle 
restrizioni alle sue libertà; ed il Piemonte stesso, in una 
tranquillità generale, non avrebbe inteso il bisogno di 
mostrarsi ostile all'Austria. Su che si fondavano le ragioni 
addotte al congresso di Parigi, per chiedere riforme? sugli 
articoli di giornali e sui libri stampati in Italia, o sulle 
vittime, sui condannati, sui processi continui, che sono poi 
l'effetto delle congiure, di quella resistenza organizzata in 
Italia? Ed a quale partito è dovuta la presente agitazione in 
Inghilterra in favore d'Italia? Ai dottrinanti o ai congiuratori? 
Ripetiamolo, sono i fatti e non le dottrine che manifestano la 
vita della nazione.</p>
<p>Una nazione, ripeteranno i dottrinanti, che insorge 
senza un concetto politico reciso, ricade nella schiavitù. 
D'accordo in questo. Ma questo concetto politico non si 
forma né diventa popolare coi libri, ma coi fatti; i 
rivolgimenti del '48 falliti sono quelli che 
hanno convinto gli Italiani di non aver fede nei principi, 
perché casta la quale ha degl'interessi affatto staccati dal 
popolo; e, come nel '48 coloro i quali 
dimostravano questa verità non erano ascoltati, anzi 
maledetti, così in un nuovo rivolgimento rimarranno delusi 
coloro che vorrebbero rifare il '48. Il 
popolo progredisce nelle sue idee, ma i soli fatti lo balzano 
da un concetto in un altro.</p>
<p>Se dai libri dipendesse il progresso di una nazione, i 
scrittori sarebbero gli arbitri delle sorti dell'umanità. Invece 
sono gli uomini d'azione che imperano; e tutti gli usurpatori, 
da Cesare a Bonaparte, han sempre trovato un 
grandissimo appoggio nella coscienza nazionale, di cui quasi 
potevano dirsi i rappresentanti secondo i mezzi più o meno 
violenti, più o meno obliqui con cui hanno raggiunto il fine.</p>
<p>Quale scrittore in buona fede può affermare che la 
plebe, che non sa leggere, educasi coi libri? Non parliamo di 
coloro che sotto il dispotismo pretendono che il popolo si 
educhi a libertà per poi esserne degno, che vale il dire ad un 
uomo legato: prima di scioglierti è d'uopo che impari a 
correre; o altri che, vedendo un popolo corrotto, pretendono 
renderlo morale, non già sbarbicando ogni germe di 
corruzione, ma proponendo un reggimento fondato 
precisamente su di un sistema corruttore; ma di quelli i quali 
credono possibile, a furia di scritti, spandere le idee 
rivoluzionarie.</p>
<p>La plebe non è dotata di quelle eroiche qualità che 
alcuni gli attribuiscono, la plebe sovente, traviata dai 
pregiudizî, ed angustiata la mente dall'ignoranza, ondeggia 
fra la temerità e l'abbiettezza. Stimolata dai materiali bisogni, 
la loro mente non può elevarsi a pensieri sublimi, ma se tra 
loro uno giunge ad appuntare l'intelletto sulle quistioni 
politiche che agitano il paese, quasi per istinto ragiona con 
maggiore esattezza che il migliore fra i scrittori; imperocché 
tutte le impressioni che il mondo <hi rend="italic">ufficiale</hi>, che 
l'ordinamento sociale produce sulle altre classi della società, 
non han presa, non hanno ascendente sull'uomo del popolo; 
egli non è stimolato che da' mali, quindi, svincolato da 
tutti quei legami che lo incatenano allo stato presente delle 
cose; oggi non vede che male; ragionando, riconosce senza 
fatica dove è il bene. Ma coloro i quali non sentono il 
bisogno di migliorare, ed anzi temono che una scossa 
improvvisa li balzi fuori da quella nicchia ove godono, se 
non altro, l'inerzia, amano ragionare dell'avvenire, ma 
vorrebbero placidamente raggiungerlo, non rischiare per esso 
se non altro il placido presente; di quinci l'innumerevole 
schiera dei conservatori, degli <hi rend="italic">eroi da poltrona</hi> 
flagellati dal Giusti.</p>
<p>Tutti gli sforzi che vuol sospingere un popolo al 
risorgimento debbono consistere a svolgere e rendere 
popolari le idee, adattandole alla loro intelligenza e 
traendone quelle conseguenze che debbono condurre ad un 
utile materiale immediato, onde siano sempre fomite 
maggiore alle passioni che debbono, essenzialmente, esistere 
nel popolo. Il rivoluzionario dev'essere apostolo e 
cospiratore<note place="foot"><p><add resp="ed">La pagina si apre col seguente passo, cancellato</add>. 
delle qualità de' capi partiti perché ciò non avanza o 
ritarda neanche d'un minuto il nostro risorgimento. Egli è 
cosa davvero a far pietà in vedere come tutta la polemica fra 
gli amici e nemici di Mazzini siasi ridotta, da quelli a lodarlo 
a cielo, da questi a calunniarlo, quasi che dall'opinione buona 
o rea che avesse potuto formarsi il pubblico di lui ne 
dipendessero le sorti della nazione intera. Il rivoluzionario 
non dovrebbe occuparsi che di principî, e lasciare ai 
monarchici la quistione degl'individui; il reggimento 
repubblicano deve essere tali che fermi i principî, gli 
individui, chiunque essi siano, sono costretti a seguire la via 
già tracciata; ma quando la nazione adattasi e cangia 
andamento, secondo le opinioni degli uomini che la reggono, 
allora qualunque siano le sue forme non è repubblicana che 
di nome, ma di fatto soggiace ad un governo personale. 
Epperò, tutti gli sforzi del rivoluzionario che vuol fare 
proseliti, che vuol sospingere un popolo al suo risorgimento 
debbono consistere nello svolgere e rendere popolari i loro 
principî, adattandoli all'intelligenza del volgo, e traendone 
quelle conseguenze le quali conducono ad un utile materiale 
immediato, onde siano mezzi per fomentare le passioni, che 
naturalmente debbono già esistere nel popolo.</p></note>.</p>
<p><quote>“La passione, <seg type="inciso">– scrive Beccaria, –</seg> è un'impressione 
sempre costante della sensibilità nostra, tutta rivolta ad un 
medesimo oggetto; essa è un desiderio di ottenere o di 
fuggire qualche cosa che sempre si riproduce, ed è sempre 
riprodotta nella nostra mente quasi ad ogni circostanza”</quote>. 
Quindi perché un desiderio si trasformi in passione, fa 
d'uopo che vi sia mancanza e percezione della cosa 
desiderata, il che troveremo verificarsi nel minuto popolo, se 
ci facciamo a riflettere sul suo stato. La mancanza è la 
miseria in cui esso geme, una vita più agiata è la cosa 
desiderata e percepita; e siccome la mancanza del necessario 
è continua, continuo eziandio è il dolore ed il desiderio del 
benessere venendo perciò riprodotto ad ogni istante di sua 
vita; le passioni esistono e non resta che giovarsene 
eccitandole e dirigendole ad un giusto fine. L'impossibilità di 
conquistare il desiderato benessere le ammorza, la mancanza 
d'un obbietto determinato le svia dal diritto sentiero, e perciò 
<add resp="ed">quelli de</add> il popolo, o adagiandosi ne' difetti si 
rassegnano, oppure con la forza e con la frode tentano rapire 
ad altri quello che essi agognano, e corrono cercando 
l'agiatezza, dall'ignoranza sospinti, al patibolo. Scuotiamo 
adunque gli addormentati ed ai sviati mostriamo il cammino. 
Se il despotismo promettegli come premio di loro 
rassegnazione beni celesti, il rivoluzionario, con la spada 
della vendetta e la bilancia della giustizia, dovrà promettergli 
beni terreni ed immediati, additandogli il modo come 
conquistarli. Esploriamo ogni sua piaga, richiamiamo su di 
essa la sua attenzione, ed additiamo un solo mezzo come 
rimedio, la conquista della patria, ma non già di un pomposo 
nome e di vani diritti, ma la conquista del suolo della nazione 
e di quanti prodotti vi esistono. Ognuno diventi un Socrate, 
in piazza, ne' trivii, al deschetto del ciabattino, al pancone 
del falegname, si faccia ad interrogare quelle rozze menti, e 
le conduca passo passo alla scoverta della verità. <quote>Io sono 
simile a mia madre, <seg type="inciso">diceva Socrate,</seg> figlio di una levatrice, 
non creo nulla, ma aiuto gli altri a produrre.</quote> È questo il solo 
mezzo di rischiarare, in parte, la mente del popolo, di 
educarlo, e non già tenendolo a forza nelle scuole, o 
stampando libri che esso non legge. E questo mezzo 
medesimo di propaganda volgare, ed adatto alla sua 
intelligenza, e che trae argomento dai suoi più pressanti 
bisogni, neppur è bastante a conseguire lo scopo 
desiderato.</p>
<p>La plebe non si lascia convincere che da' fatti, ma la 
propaganda di cui discorremmo elabora, fra un numero 
significante di giovani, la conoscenza de' diritti che ad 
ogni uomo accorda la natura; e cotesti giovani, appena il 
popolo, sotto la sferza del dolore, si precipita nel moto, e 
dubbioso non sa ove dirigere gli attacchi e come colorire i 
desiderî, facendosi tutti oratori di circostanza dureranno 
pochissima fatica a far loro comprendere quello che in un 
secolo di calma ed in mille volumi non avrebbero mai 
appreso da' dottrinarî. Non già la profonda dottrina 
richiedesi in cotesti oratori, ma forza di carattere che non li 
faccia retrocedere in faccia alle conseguenze ignote de' 
principî da essi propugnati; guai se essi si accostano alla 
spregevole schiera de' cosiddetti moderati, che si 
atteggiano da rivoluzionarî, da riformatori, da amici de' 
popoli, perché si fanno a sostenere alcune franchigie che 
servono a riempiere le loro casse e soddisfare la loro bassa e 
puerile vanità. Il rivoluzionario di buona fede sospinge lo 
sguardo sulle moltitudini, e non mira che al trionfo della vera 
democrazia, discendere alla benché minima transazione è un 
rinnegare la rivoluzione; come la minuta polve che il turbo 
solleva, o poggiasi sulla corona de' re o sulle eccelse torri, 
oppure ricade sotto i piedi de' passanti, così il minuto 
popolo o acquista pieni ed interi i suoi diritti, o ritorna turba 
di vilissimi servi derisi con pomposi nomi. Quando non 
mirasi al trionfo d'una setta o di una classe di cittadini, il 
mezzo termine, qualunque esso sia, tronca i nervi della 
rivoluzione e l'uccide<note place="foot"><p><add resp="ed">Seguono, cancellati, i due seguenti passi:</add> Allorché 
avrà una popolazione calma, in cui le passioni sono sopite, 
avrà bisogno di suscitarle, a forza di persuasiva che pigli 
argomento da' fatti odierni, vedesi piombare una scritta, 
una declamazione che inviti alla battaglia, non può farsi di 
meno dal rimanere estatici e riconoscerla quale prodotto 
estraneo affatto alla nazione di cui dichiarasi l'interprete. 
Quei bandi, che soffiando nell'incendio vie più l'accendono e 
lo spandono, non possono ispirarsi che al rimbombo del 
cannone od allo stormeggiar delle campane; chi scrive deve 
essere rapito a se medesimo da' fatti in cui trovasi avvolto, 
ed allora solamente l'esaltazione, sgomberando con fremito, 
come dice Beccaria, ogni ostacolo al pensiero, l'idea sovrana 
sotto tutte le forme possibili grandeggerà ad ogni istante, 
servendosi di piedistallo di ognni circostanza, e legando in 
essa eziandio le cose le più disparate; né tali orazioni posson 
esser gustate da uomini calmi, ma è mestieri che nell'animo 
loro siavi il medesimo tumulto di passione, che scorgesi 
materialmente nel popolo. Preparare prima della rivoluzione 
i bandi, gli oratori, i capi, è cercare il vento, la pioggia, le 
folgori prima della tempesta, cercare gli effetti prima della 
causa.</p>
<p>Fatto studio sulla natura della plebe, le sue passioni ed 
il modo come suscitarle, facciamoci ora a ragionare quale 
legame, quale accordo comune, potrebbe esistere fra que' 
giovani operosi ed intelligenti che, recisamente, bramano la 
rivoluzione.</p>
<p>L'idea del risorgimento italiano, deventata universal 
sentimento, non è possibile angustiarla fra le sette, le sue 
estese proporzioni e lo spirito dell'epoca, che non prestasi 
agli antichi riti che ne conservavano il segreto, agevola 
sommamente i governi a scovrirne le fila e colpirne il centro, 
ciò basta a spandere lo <add resp="ed">.</add> non avendo fiducia nelle 
forze popolari, sperano in un principio, e l'accettano 
credendolo necessario a' tempi, quelli, che per la 
medesima sfiducia volgono lo sguardo al di là delle Alpi, se i 
fatti dilegueranno i loro dubbî verranno eziandio ad 
arringarsi sotto tale bandiera; né se ne fanno i piaggiatori, 
eglino come è loro costume canteranno le lodi di chi vince. 
Or dunque, i nemici de' rivoluzionari sono i tiranni, quelli 
che per principio, per spirito di casta, e non già per 
opportunità se ne fanno sostegni, i satelliti di spada e di toga 
che combattono in loro favore, i stranieri qualunque lingua 
essi parlano; tutte queste falangi vanno combattute a spada 
tratta, la libertà d'Italia è incompatibile con la loro 
esistenza.</p></note>.</p>
<p>Finalmente a' spiriti rimessi e timidi, a cui è 
spavento l'assoluta libertà, e chiedono programmi e norme, 
risponderemo che il programma già esiste. Siete voi 
rivoluzionarî? mirate al trionfo della vera democrazia? in tal 
caso per voi non può esservene altro che gli aforismi di cui 
ragionammo nel terzo capitolo. Se pretendete limitarne, nella 
benché minima parte, il significato, cesserete d'essere 
rivoluzionarî, non sarete che opportunisti o faziosi.</p>
<p>. Fatto studio sul modo come la nazione elabora le idee 
ed opera onde prorompere all'azione, è mestieri segnarne, 
supposto iniziato il moto, le prime orme. I principî da cui 
bisogna prender norma, son que' medesimi accettati da' 
rivoluzionarî, quindi ognuno altro non dovrà fare che 
mostrarsi consentaneo a se medesimo, e respingere 
qualunque misura, comunque temporanea, che li leda nella 
benché minima parte. Da tale base prenderemo le mosse, e ci 
faremo a distendere un tale argomento.</p>
<p>La più importante quistione a risolversi, è il 
determinare il potere che dovrà reggere quella parte d'Italia 
che prima sarà sgombera da' nemici, e quindi man mano 
l'Italia tutta sino al termine della guerra<note place="foot"><p><add resp="ed">Segue, cancellato:</add> Il comitato nazionale, con 
rettissimi fini, aspirò alla dittatura e comeché tale asserzione 
venga oppugnata da Mazzini, non cessa perciò di essere men 
vera. <quote>Il comitato nazionale si ritirerà, <seg type="inciso">diceva egli,</seg> innanzi a 
questa dittatura, ed essa innanzi al concilio della nazione</quote>. 
Ammettiamo possibile l'utopia del comitato, l'Italia pendente 
da' suoi cenni; e che, alle parole “<hi rend="italic">Italiani insorgete ve 
lo diciamo noi</hi>” l'Italia fosse insorta, quale dittatura, e 
giustamente, se non lo stesso comitato sarebbe surto dalle 
barricate? Cosa avrebbe fatto questa dittatura? Mazzini il 
dice: ci avrebbe educati, e la stampa, le associazioni, i 
suffragî de' militi limitati a suo modo, i capi dell'esercito 
di sua scelta, epperò se non vogliamo negare i fatti che tutto 
giorno avvengono, le elezioni per la costituenta non 
sarebbero state che emanazione di questo potere. Ecco la 
libertà completamente strozzata, cospirazione, governo, 
legislazioni, tutte scaturigini della medesima fonte. Ma non 
son questi solamente i mali, e le assurdità che si riscontrano 
nel concetto della dittatura.</p></note>.</p>
<p>La <hi rend="italic">sovranità del popolo</hi>, che tutti bandiscono, a 
cui tutti aspirano, è, nel governo, la sostituzione del concetto 
collettivo all'individuale. Il concetto collettivo emerge dallo 
stato di progresso della nazione, costituito da' svariatissimi 
rapporti sociali. Chi parlasse di libertà a gente che 
avesse servo il cuore, non sarebbe compreso, i suoi sforzi 
tornerebbero vani; come a gente di spiriti liberi farebbe 
schifo il linguaggio di uno schiavo. Il concetto della nazione 
è <hi rend="italic">fatale</hi>, esso è il solo <hi rend="italic">giusto</hi> ed il solo 
<hi rend="italic">possibile</hi>, esso sarà indubitamente, l'arbitro delle 
nostre sorti, lasciamo adunque che si manifesti liberamente; 
il pretendere di mutarlo è vano. Diremo solo che un popolo, 
il quale per esser libero vuol esser dominato, o erra o non è 
degno di libertà, e tanto nell'uno quanto nell'altro caso non 
sarà mai libero, e più che ogni altro popolo l'italiano, perché 
maggiori ostacoli si frappongono al suo risorgimento, e per 
superarli gli fa d'uopo libertà maggiore.</p>
<p>La dittatura deve esser potente, se non è tale non è 
dittatura. Essendo scopo di un tal maestrato il far prevalere la 
propria volontà a quella dell'intera nazione, bisogna che i 
capi dell'esercito e tutti i pubblici funzionarî siano di sua 
scelta; gli è mestieri d'una polizia onde spiare i passi ed i 
pensieri de' cospiratori, de' ribelli, immancabili, 
perocché essi sono alla dittatura come l'ombra ai corpi; e 
dovendo rivolgere in suo favore l'opinione pubblica, deve, 
per conseguenza, spiare i pensieri di ognuno; ed infine dovrà 
possedere a sua tutela una potente forza materiale. Un tale 
governo sarà divenuto ancora più solido per le ottenute 
vittorie; e quando l'epoca della sua missione sarà compita, 
chi potrà imporgli di cedere il posto alla costituente? e così la 
libertà conquistata a prezzo di tante vittime, di tanti 
sacrifizî, sarà in balìa di uno o più individui, dalla cui buona 
fede dipenderà la sorte della nazione.</p>
<p>Ma chi ignora quanto sia facile che nella mente de' 
dittatori sorga l'idea che essi siano necessarî all'Italia, che 
abbiano una missione da compiere<note place="foot"><p><add resp="ed">Segue, cancellato:</add> che Dio, come sentinelle, li abbia 
messi a quel posto a vegliare per lo bene del paese.</p></note>? Se 
tale idea<note place="foot"><p><add resp="ed">Segue, cancellato:</add> particolarmente in uomini 
religiosi. <add resp="ed">Qui può trattarsi tanto di allusione al Mazzini, che 
poi abbia voluto togliere, quanto dell'idea di non estendere i 
mali della dittatura al di là di una suggestione religiosa</add>.</p></note> 
diventa sentimento, eglino trucideranno e si lasceranno 
trucidare prima di abbandonare il seggio dittatoriale. L'amore 
stesso del paese, e la natura umana generano un tal 
sentimento, ognuno credendo le proprie idee le migliori, 
crederà fare il bene della patria costringendola ad 
accettarle<note place="foot"><p><add resp="ed">Segue, cancellato:</add> Buonaparte, son persuaso, ama la 
Francia, ed è convinto che l'impero la salva dall'anarchia e la 
rende grande e felice.</p></note>. Chiunque è al potere (esclusi que' 
tiranni che per salvezza personale cercano tutto colpire 
perché di tutto temono) crede, in ogni suo atto, fare cosa utile 
o almeno necessaria al paese. Nel 1494 i 
fiorentini cacciarono i principi, e per porre rimedio a' tanti 
mali da cui erano gravati, confidarono pieni poteri a coloro 
che credevano atti a governarli, ma ad onta del continuo 
cangiar di governanti e di scegliere coloro i quali con 
maggior veemenza declamavano contro cotesti mali, 
andarono sempre da male in peggio, di quinci l'adagio 
italiano: <hi rend="italic">costoro hanno un'anima in piazza ed un'altra in 
palazzo</hi>. E pure, il torto non era di coloro che erano 
assunti al potere, un uomo non può cangiare mai totalmente i 
rapporti stabiliti dal lungo lavoro de' secoli, solo una 
rivoluzione può farlo: i Fiorentini avevano nelle loro mani il 
modo di sciogliere il problema, dichiarandosi e rendendosi di 
fatto <hi rend="italic">liberi ed uguali</hi>, la nazione poteva solo far ciò e 
non mai un individuo; i mali scaturivano da un solo fatto, 
pochi straordinariamente ricchi, moltissimi mendichi, né vi 
erano governanti che avrebbero potuto far sparire tale 
mostruosità.</p>
<p>Ogni cittadino ha il diritto di proporre leggi e riforme, 
ma chiunque – abbiate fede in me, affidatemi il 
potere, ed io vi renderò liberi e felici –, costui non merita 
neanche di essere ascoltato. <hi rend="italic">Libertà ed uguaglianza</hi> 
sono i cardini su cui deve poggiare l'umana felicità, tutte le 
leggi che favoriscono questi principî ottime, quelle che 
tendono a limitarle pessime; la fede negli individui spalanca 
alla nazione l'abisso, imperocché la fede senza 
convincimento turba l'uguaglianza.</p>
<p><quote>“L'autorità libera nel potere, limitata nel tempo, <seg type="inciso">– 
scrive il Machiavelli, –</seg> è pericolosissima, perocché nell'uomo 
nasce brama di perpetuarla, né gli mancano i mezzi; ma 
questi non essendo dati dalla legge a quel fine al quale egli 
l'indirizza, debbono per necessità diventar tirannici”</quote>. 
Ammettiamo che in Italia vi siano uomini di una tempera 
diversa che tutti gli altri, e che, debellati i nemici, 
<hi rend="italic">educati</hi> tutti noi a <hi rend="italic">libertà</hi>, eglino ritornino, 
all'epoca stabilita, a confondersi nelle file del popolo; 
l'orditura del loro governo, l'incastellamento del governo 
dittatoriale, il principio che l'informa, l'ubbidienza; gli 
interessi creati da questo governo, non potranno certamente 
sparire; quindi vi sarà sempre la dittatura. Cangeranno i 
nomi, le forme, ma non già la sustanza delle cose. Il popolo 
continuerà ad ubbidire, i pubblici funzionarî a comandare, 
lo spirito della nazione sarà monarchico, ed ogni governo che 
gli succederà, eziandio non volendo comandare (e chi non 
vuole!), comanderà come quelli comandavano. Delle due 
cose l'una, o la dittatura non giungerà a comprimere ed 
aggiogare gli spiriti nazionali ed in tal caso riesce inutile, o 
vi riescirà, ed allora, per rilevarli, fa d'uopo d'una seconda 
rivoluzione. Dopo lunghissimi anni di sforzi, di sangue 
sparso, di patimenti durati onde esaltare lo spirito nazionale, 
noi medesimi, mentre ci affatichiamo a ciò, andiamo in 
traccia del mezzo come comprimerlo. Oh nullità dell'umana 
ragione!... Terminata la guerra sotto il reggimento 
dittatoriale, ci troveremmo una monarchia senza re, ed i re 
facilmente si trovano. Guai quando non si confermano da' 
primi momenti le conquiste del popolo!</p>
<p>Fino ad ora abbiamo ragionato, ed abbiamo ammessa 
possibile la dittatura civile<note place="foot"><p><add resp="ed">Segue, cancellato:</add> nome datogli da' mazziniani, 
ma non comprendiamo come essa possa distinguersi dalla 
militare.</p></note> ma essa non può distinguersi dalla militare. Le 
forze armate della nazione saranno, oppur no, sotto la sua 
immediata giurisdizione? Se vi saranno<note place="foot"><p><add resp="ed">Segue, cancellato:</add> (e tale è l'idea di Mazzini).</p></note> la 
dittatura sarà militare di fatto; se non vi saranno non esisterà 
dittatura. Ma ammettiamo eziandio cotesta anomalìa, vi sarà 
dittatura di uomini non militari. La loro sorte è 
irrevocabilmente decisa, eglino verranno cacciati di seggio 
col piatto della sciabola dal vincitore delle prime battaglie. 
Quei giovanotti medesimi, che ora parteggiano da fanatici 
per la dittatura, allora saranno gl'istrumenti che la 
cangeranno. La gloria militare ecclissa qualunque altra, 
rapisce l'animo de' guerrieri in favore di colui, dal cui 
braccio, dalla cui mente riconoscono l'inebbriante piacere 
della vittoria, quindi il generale disporrà de' soldati. 
Intanto, questo generale che periglia in campo, e credesi 
giustamente lo strumento di salvezza di sua patria, con 
riluttanza riceverà ordini da un governo civile; egli crederà, e 
non a torto, che durante la guerra da cui la nazione 
spera salute, sia più giusto, più logico, più utile, che un 
guerriero abbia questo assoluto potere, e non mancherà di 
ghermirlo, eziandio con la forza. Non senza ragione i 
principi cercano fra i più fidi servitori i capi dell'esercito, si 
circondano di prestigio, si incalzano col diritto divino, si 
dichiarano guerrieri essi medesimi, eziandio senza esserlo.</p>
<p>I convenzionali francesi, uomini al certo di somma 
energia, caddero inesorabilmente sotto la spada di 
Napoleone; vissero otto anni, e vissero a prezzo di 
moltissimo sangue, imperocché, richiedendo la Francia 
quattordici eserciti, potettero contrapporre gli uni agli altri i 
varî generali; ma non appena la riputazione di uno elevossi 
su gli altri, quest'uno ghermì il potere. In Italia richiedesi un 
solo esercito, epperò dopo la prima battaglia vinta, il 
generale non avrà rivali. Nel '48 in 
Ungheria la dittatura finì per passare nelle mani di Görgey. 
La Repubblica francese del '48 creò una 
presidenza civile, ed essa ben presto si è trasformata in 
dittatura militare. Pare impossibile come l'amor proprio 
faccia disconoscere le verità più evidenti, i fatti più noti. È 
un assioma, è un fatto evidente, che ripetesi tuttogiorno, e 
può dirsi esistere nell'ordine naturale delle cose, che la forza 
militare s'impadronirà sempre della dittatura se essa esiste. 
Con facilità ed indifferenza cangiasi di padrone, anzi natura 
del popolo è, se lo accostumasi ad ubbidire, di scegliere colui 
che più imperiosamente comanda, e tutto quello che vien 
creato dalla forza, presto o tardi in potere della forza ritorna. 
Per contro, se da' primi istanti cominciasi ad adoperare la 
libertà, niuno soffrirà che altri venga a rapircela; e quanto è 
naturale e facile il sostituirsi in luogo d'un altro, per tanto è 
difficile cangiare le istituzioni ed un reggimento libero 
trasformarlo in dittatoriale.</p>
<p>Risuona nella bocca di molti il nome di Washington 
quale argomento che dimostri l'utilità della dittatura, la 
possibilità d'evitarne i perigli, ma un tal fatto, che verrebbe a 
rincalzare le nostre asserzioni imperocché sarebbe stata una 
dittatura militare, non ha mai esistito, e chi il crede ignora 
affatto quell'interessante storia. Le leggi, le istituzioni da cui 
venivano rette le colonie inglesi in America, erano 
liberissime, quasi come lo sono al presente, eziandio prima 
della guerra. In ogni Stato i pubblici funzionarî erano eletti 
dal popolo, le leggi, le tasse, decretate dalle assemblee, 
liberissima la stampa, garentita la libertà individuale. 
Scacciati i governatori che dall'Inghilterra venivano inviati in 
ogni Stato, le colonie furono di fatto liberissime senza aver 
bisogno di mutare la costituzione, o di far nuove leggi. Un 
congresso assunse il potere supremo, non di far leggi, non di 
<hi rend="italic">educare</hi>, non di <hi rend="italic">limitare</hi> i diritti de' cittadini, 
ma incaricato solo di riunire i sforzi dei vari Stati, 
richiedendo ad ognuno uomini e danaro per osteggiare il 
nemico comune.</p>
<p>Ogni Stato, con riprovevole costume ebbe le sue 
milizie; eravi poi un esercito comune a tutti, e qualche volta 
due, dipendenti dal congresso: di questi due eserciti, un solo, 
il maggiore, fu capitanato da Washington, ma egli non ebbe 
mai ingerenza alcuna nelle faccende civili, ed il suo potere, 
come semplice generale, fu inferiore a quello che concedesi 
comunemente ai condottieri di eserciti, la sua opinione, 
eziandio ne' disegni di guerra, doveva sottostare a 
quella della maggioranza de' generali.</p>
<p>In un momento assai difficile il congresso gli conferì 
sei mesi di dittatura, ma il suo potere in altro non consisteva 
che ad eseguire gli arrolamenti, provvedere l'esercito nel 
modo il più spedito possibile, e senza dirigersi al congresso, 
scorsi i sei mesi, i suoi poteri furono di nuovo limitati. 
Solamente la sua opinione ne' disegni di guerra fu 
dichiarata prevalente, e così corressero un grave errore. 
Washington non fu mai dittatore nel vero senso in cui 
s'interpreta questa parola. Egli, per carpire in America un 
potere dittatoriale, non bastava che si fosse sostituito al 
congresso, ma sarebbe stato costretto a debellare ad uno ad 
uno i diversi Stati e cangiarne le istituzioni. Washington 
salvò l'America, non già per gli estesi poteri a lui accordati, 
ma pel suo gran carattere mostrato come generale. Egli 
(concedasi a tale eroe una breve digressione) rimase saldo 
durante le avversità e le difficili congiunture in cui mettevalo 
la dissoluzione del suo esercito. Egli fu gran generale, e la 
sua condotta, forse, fu superiore a quella di Fabio Massimo. 
Questi ebbe forze sempre superiori al nemico, e comandava 
a' Romani, per indole e tradizioni guerrieri per eccellenza; 
quello comandò esercito sempre minore del nemico, e 
composto di gente raccogliticcia a cui mancavano tradizioni 
ed abitudini militari. Fabio non impedì le scorrerie del 
nemico, Washington, senza combattere, interdisse tutte le 
operazioni agli Inglesi, ed in ultimo, ghermita l'occasione, e 
col semplice soccorso della flotta francese, distrusse un 
esercito nemico e pose fine alla guerra.</p>
<p>La Svizzera, le Fiandre, l'America, la Francia, la 
Grecia han compiuto memorabili rivoluzioni; martiri, eroi, 
battaglie, combattimenti, ostinate difese di città, nobili 
sacrifizî, nulla ad esse è mancato, e le gesta delle due ultime 
nazioni sono, è cosa innegabile, più brillanti, gli eroi più 
sublimi, e maggiore lo sviluppo delle passioni; nondimeno 
Grecia e Francia sono schiave, le altre libere, d'onde questa 
differenza? Le prime non dovettero fare altro che rovesciare 
il giogo che interdiceva lo sviluppo delle loro libere 
istituzioni comunali, non concessero mai ad alcuno il potere 
di comandare a bacchetta, e nol potevano concedere senza 
ledere le libere leggi che si trovavano in vigore, e perciò il 
dispotismo non trovò terreno da gittar le sue radici. Per 
contro, tutte le nuove costituzioni francesi, non hanno 
distrutta ma riformata l'antica, la quale è pura emanazione 
della tirannide, e corrivi i francesi, perché d'indole servili, a 
concedere estesi poteri, a crearsi <quote lang="fre">le pouvoir 
fort</quote>, com'essi dicono, ad onta delle goffe e stolide 
complicazioni aggiunte alla macchina governativa per 
garantirsi, essi sono stati sempre schiavi, sempre 
tiranneggiati, prima della rivoluzione, durante la rivoluzione, 
e dopo la rivoluzione. La Grecia ebbe tutto a creare, ed in 
luogo di abbandonarsi liberamente alle proprie ispirazioni, 
prese norma da' Stati che si dicevano civilizzati, ritornò 
serva. In Italia, le istituzioni in vigore sono tali, tali le 
abitudini de' pubblici funzionarî, i quali si 
credono i padroni non già i servitori del popolo, che se 
concederemo dieci gradi di potere ad un governo, esso, 
indubitatamente, n'usurperà altri dieci. Guai a noi, se ci 
faremo a ritoccare e correggere l'antica legislazione, a 
conservare le vecchie basi, la vecchia orditura, noi non 
sortiremo dalla schiavitù, ma stringeremo, complicheremo le 
nostre catene. Gl'Italiani debbono spianare affatto il vecchio 
edifizio, e lasciare che i rapporti fra i cittadini ne' Comuni, 
e quelli de' Comuni fra loro, vadano creandosi da sé, non 
assegnando loro altra norma che leggi di natura ed il tristo 
passato. La Nazione essa medesima prenderà l'equilibrio sul 
suo vero centro di gravità. Per condurre la guerra basta un 
centro, come diremo, ove, facendo capo i mezzi che la 
nazione vorrà impiegarvi, verranno diretti contro il nemico.</p>
<p>Nell'antica Roma il potere dittatoriale non poneva in 
nessun rischio la libertà: il paese era già costituito, le leggi 
quali si convenivano ad un popolo libero; e queste leggi 
tacevano pel breve tempo che durava la dittatura, quindi 
riprendevano vigore. Eravi, inoltre, un potente patriziato, 
quasi tutti già generali di eserciti, guarentigia bastante contro 
ogni usurpazione. Né la dittatura doveva dar leggi o educare 
un popolo, essa era dittatura militare e non civile, e fu creata 
dai patrizî onde contrapporla al potere tribunizio. 
Propugnare in Italia una dittatura <hi rend="italic">educatrice</hi>, ed 
<hi rend="italic">educatrice a libertà</hi>, è tale enigma, è tale frase che 
altro non racchiude che una manifesta contraddizione.</p>
<p>Dimostrato come la dittatura altro non sia che una 
contraddizione con se medesimo per un popolo che aspiri a 
libertà, come sia impotente a produrre il bene, e scaturigine 
d'ogni male; come nasconda in sé medesima grandissimi 
perigli, ora ci faremo a dimostrarla impotente affatto a 
dirigere la guerra.</p>
<p><quote>L'Italia potrà vincere solo a patto, <seg type="inciso">il dice Mazzini,</seg> che 
la lotta sia <hi rend="italic">lotta di giganti</hi></quote>; abbiamo adunque bisogno 
di capi, i quali suppliscano con l'ingegno e con l'energia al 
difetto del materiale, alla propria inesperienza ed a quella 
delle soldatesche: di capi, i quali non si credono impacciati, 
ma sanno giovarsi delle passioni che bollono nel popolo. Tali 
capi, ora che rivoluzione non v'è, non esistono, ma non 
mancheranno certamente fra i venticinque milioni d'Italiani. 
Quale stoltezza cercarli prima? I generali son figli, non padri 
della rivoluzione. Ma come sperare che sorgessero cotesti 
eroi, coteste folgori, se la dittatura verrà ben tosto a calmare 
la tempesta, ad ammorzare col suo soffio tiepido le passioni? 
Gli eroi non escono né da' guardinfanti delle corti né dalla 
camera d'un dittatore, ma dal fermento delle passioni 
popolari. Se tutto dovrà piegarsi al volere d'un uomo, le forti 
passioni sono impossibili, ed impossibili, per conseguenza, 
gli eroi.</p>
<p>Oltrecché, i dittatori che verranno sostituiti alla 
nazione, come conosceranno le numerose capacità che l'Italia 
nasconde dalle Alpi al Lilibeo? La loro scelta dovrà 
raggirarsi fra l'angusto campo de' loro aderenti, e tra 
questi, non già ai più capaci, verranno affidate le sorti 
della nazione, e perché, non essendo militari, non 
potranno essere giudici competenti, e perché la preferenza 
verrà naturalmente accordata a colui che sia più amico, più 
simpatico, per docilità e per dottrina, coi dittatori.</p>
<p>Infine cotesti dittatori civili preferiscono, quasi 
sempre, generali stranieri a' nazionali, imperocché temono 
il credito di questi, e più facilmente conservano il 
predominio su quelli, e così decretano la ruina e la vergogna 
della nazione; ed atterriti dalla popolarità che acquista un 
generale, son riluttanti a menare di forza la guerra, e se 
scorgono una probabilità di terminarla, senza più, eziandio 
con danno della causa, transigono. Finalmente è mestieri 
riflettere, comunque voglia supporsi perfetto un tale governo, 
che, in caso de' rovesci, il governo non essendo fondato su 
de' principî, ma sul carattere e l'opinione degli uomini 
presso cui trovasi il maestrato supremo, si ricorrerà al 
volgare e puerile mezzo, quale è quello di cangiarli, e quindi 
un sol disastro, probabilissimo in simile lotta, basterà per 
sostituire al potere uomini d'altra gradazione di colore, che 
daranno alla rivoluzione un nuovo indirizzo politico, e da 
tale continuo ondeggiamento verrà strozzata. La dittatura in 
Italia, come in Europa, ha fatto le sue prove, il governo 
provvisorio di Milano, quello di Venezia, di Firenze, di 
Roma, di Sicilia... potevano decretare tasse, provvisioni 
militari, far la pace o la guerra, creare cariche, e ne crearono 
infinite, furono insomma poteri dittatoriali<note place="foot"><p><add resp="ed">Segue, cancellato:</add> non credo che i numerosi aspiranti 
alla dittatura italiana trovassero tali poteri limitati; eppure 
cosa fecero questi governi, e cosa fecero i dittatori creati 
dopo ogni rovescio? Nulla.</p></note>. Che cosa avvenne? Lo stato 
delle cose rimase ove la nazione l'avea condotto nel primo 
periodo del suo rivolgimento, la rivoluzione non avanzò d'un 
passo, anzi, come è natura d'ogni potere, ne repressero gli 
slanci, senza accrescerne le forze. Se con la dittatura siamo 
stati mai sempre vinti, perché non provare la libertà?</p>
<p>Faremo fine a questo ragionamento con affermare, 
come cosa per se medesima evidente che, se la dittatura fosse 
necessaria all'Italia, in tal caso bisognerebbe disperare affatto 
del nostro risorgimento, la dittatura in Italia è impossibile: 
sarebbe il frangente della rivoluzione, renderebbe inattuabile 
l'unità degli sforzi. Il fato che ha decretato per l'Italia la 
schiavitù o l'assoluta libertà, con la grandezza che 
l'accompagna, ha reso impossibile la dittatura. Come 
supporre che tutta l'Italia s'inchinasse al potere assoluto surto 
dalle barricate di una città? Palermo, Napoli, Milano 
riderebbero degli ordini che si emanassero da Roma. Questa 
dittatura non solo dovrebbe combattere i stranieri, ma per 
unificare l'Italia dovrebbe conquistare i varî Stati e tenerli 
soggetti, fare in un mese assai più di quello che non fece 
l'antica Roma in sei secoli. Quale erroneo giudizio dell'indole 
del paese!</p>
<p>Dimostrata l'assurdità di tale concetto, e come in esso, 
senza vantaggio veruno, si riscontrano tutti gli inconvenienti 
e tutti i rischi della tirannide, e come le tradizioni e l'indole 
del paese sono con esso riluttanti, ora verremo a discorrere di 
quello che bisogna sostituirvi. Lo stato presente d'Italia, il 
fine a cui tendiamo, i sacri principî che emergono dalle 
leggi di natura, determinano recisamente la forma e le 
attribuzioni del potere che dovrà amministrare gl'interessi 
della nazione durante la lotta.</p>
<p>Le diverse condizioni in cui trovansi i diversi Stati non 
solo, ma le diverse città d'Italia, rendono quasi impossibile 
un insorgere simultaneo; ed eziandio che per una favorevole 
circostanza ciò avvenisse, non in un tratto, ma 
successivamente ne verrebbe sgombero il suolo da' 
nemici. Quindi è forza che non già l'Italia tutta, ma una parte 
di essa, dovrà prima che le altre inalberare la bandiera 
comune, e nominare un maestrato, non municipale, ma 
italiano. Questi Italiani, primi ad esser liberi, che dovranno al 
caso o alle loro speciali circostanze l'iniziativa, non potranno 
certamente pretendere che la nazione intera confermi o si 
sottometta al potere da essi eletto, tale pretesa non solo 
sarebbe tirannica ma vana; si vedrebbero sorgere tanti altri 
governi per quante sono le diverse provincie, o almeno i 
diversi Stati in cui ora è divisa. Il maestrato che dovrà 
amministrare l'Italia, deve assolutamente procedere per 
addentellati, facendo così abilità ad ogni parte di essa, fatta 
libera, d'unirsi alle provincie iniziatrici del moto, non già 
sottomettendosi, ma trovando pronto il proprio incastro, onde 
comporre un solo tutto. Quindi altro non potrà essere che una 
convenzione o congresso nazionale, eletto con suffragio 
universale, il quale verrà completandosi a misura che la 
rivoluzione proceda. Restaci ora a determinare le attribuzioni 
di questo congresso.</p>
<p>Se ci faremo a considerarlo con quelle idee, che oggi si 
hanno in Europa, del governo parlamentare, ognuno ne 
troverà, nel fondo della propria coscienza, la condanna. 
Garrule, lente, tumultuanti, snervate, riescono coteste 
congreghe, ed esse o cagionano la ruina del paese o si 
restringono in una dittatura, essendo cosa impossibile 
ottenere l'unità de' fatti in tanta disparità di pareri. Ma ciò 
non è difetto di queste adunanze, ma bensì errore de' 
popoli che le concedono poteri e ne richieggono opere con la 
loro natura riluttanti. Un tal congresso deve essere non 
imitazione della convenzione francese, ma tutt'altro; 
avvicinarsi piuttosto al congresso americano, a quello delle 
Fiandre, al greco, cercando la maggiore unità ed energia di 
sforzi non già in esso, ma nell'ordinamento delle altre parti 
dello Stato. Prima d'ogni altro, non bisogna mai perdere di 
vista il principio che un popolo, per essere libero, bisogna 
che fin dal primo istante spezzi le sue catene ed assicuri la 
libertà.</p>
<p>La sovranità per legge di natura è inalienabile, né 
havvi circostanza che possa giustificare la violazione di 
questa legge; concederla ad altri è un suicidarsi; il suicidio 
consumato, è vana speranza il pretendere di ritornare in vita; 
quindi ogni membro di questo congresso è sempre revocabile 
da' suoi elettori, e la stessa durata del congresso non può 
prestabilirsi, dovendo dipendere dalla libera volontà della 
nazione.</p>
<p> Il suo mandato è quello di mandare ad effetto il 
concetto collettivo della nazione, concetto chiaro ed 
innegabile, il quale comprende in sé la rivoluzione, né 
ammette restrizione di sorta alcuna: <hi rend="italic">guerra allo straniero, 
qualunque lingua esso parli, finché non sia fuori d'Italia; 
guerra a tutto ciò che inceppi l'assoluta libertà</hi>. Questo 
concetto è il despota, il dittatore degli Italiani, se eglino 
trasgrediranno i suoi assoluti ed imperiosi comandi, la pena 
sarà certa e terribile: <hi rend="italic">schiavitù</hi> e <hi rend="italic">miseria</hi>. I limiti 
poi ne' quali dovrà operare cotesto congresso, o 
convenzione nazionale, vengono tracciati dalle leggi di 
natura, che son le basi del patto sociale, espresse nel terzo 
capitolo di questo saggio, ed esse non danno luogo a dubbio 
di sorta alcuna. Essendo sacra la libertà individuale e quella 
de' Comuni, il congresso non avrà la benché minima 
autorità nella loro interna amministrazione e nella nomina 
de' pubblici funzionarî; i Comuni, assolutamente 
indipendenti, provvederanno come meglio credono alla loro 
amministrazione, uniformandosi ai dettati di quelle tali leggi 
naturali, che formano il solo patto costituente l'unità italiana. 
L'esercito, essendo un nucleo di cittadini destinati dalla 
nazione a compiere una speciale missione, in virtù delle 
medesime leggi testé citate, hanno il diritto di eleggersi i 
propri capi, ai quali, come nel terzo <add resp="ed">recte: quarto</add> Saggio 
ampiamente svilupperemo, per ragion di guerra s'addice il 
concetto de' disegni militari e l'esecuzione di essi. 
Svincolati dalle mille spire in cui la diplomazia si va 
ravvolgendo, questo congresso non ha alcun trattato <hi rend="italic">da 
lacerare in volto al nemico</hi>: finché esso sarà sul suolo 
italiano altra ragione oltre il cannone non v'è; cacciato 
d'Italia, compiuta la missione dell'esercito, allora solo, 
pacatamente, il congresso potrà discendere a ragionare, non 
avendo il diritto di nulla stabilire senza il consenso della 
nazione.</p>
<p>Adunque questo congresso non ha cariche od onori da 
conferire; non leggi da fare, non trattati da conchiudere, non 
eserciti da dirigere. È sua missione accusare al cospetto della 
nazione ed esortare a riprendere il dritto sentiero quel 
Comune o quell'individuo il quale violasse i principî da noi 
stabiliti come base del patto nazionale; è sua incumbenza 
determinare, secondo la popolazione e la ricchezza d'ogni 
Comune, la porzione contingente in uomini e denari con cui 
deve concorrere alla guerra, e così, equamente, ripartire i 
sacrifizî; è sua speciale opera raccogliere tutte le risorse 
materiali e dirigerle ove l'esercito il richiede, onde fornire 
incessantemente il campo. In tal guisa, la nazione, 
assolutamente libera, appresta in ogni Comune tutte le sue 
forze; il congresso le raccoglie e le invia all'esercito; questo, 
secondo la ragion di guerra, le dirige contro il nemico. Il 
congresso non è governo, ma centro su cui la nazione 
equilibrasi, verso cui tendono le sue forze, e vigile guardiano 
del patto nazionale. Esso può, in virtù di quelle 
medesime leggi che gli danno vita e ne tracciano le funzioni, 
conferire a pochi individui, o ad un solo, scelti dal suo seno o 
fuori, i proprî attributi, onde ottenere la massima energia 
nel disbrigo delle sue incumbenze, basta che non abdichi mai 
il diritto inalienabile della loro revoca e del sindacato su di 
essi. In questo solo modo può concepirsi in Italia l'unità degli 
sforzi, senza ledere in menoma parte la libertà.</p>
</div2></div1><div1>
<head>Capitolo quinto</head>
<div2 n="Sommario">

<p>XVIII. Risorgimento d'Italia. – XIX. Educazione 
pubblica. – XX. Bandiera e formola.</p>
</div2>
<div2 n="Testo">

<p>Nei primi capitoli di questo Saggio abbiamo cercato 
quelle leggi di Natura, que' principî, non già deduzioni 
d'un ragionamento basato su di arbitrarî accordi o strani 
supposti, ma attributi della Natura stessa, effetti invariabili 
dell'indole umana. Principî che una società non può 
riconoscere come veri, senza prima percorrere lunga, 
scabrosa ed intricata via, per cui il fugace utile immediato ed 
i pregiudizî, facendo ombra al suo intelletto, la costringono 
a serpeggiare. In seguito abbiamo discorso del cospirare, 
dell'insorgere, mezzi di cui s'avvalgono le nazioni onde 
sgomberare con fremito il cammino dalle incomode ruine del 
passato. Non ho creduto proporre un modo nuovo di 
cospirare e dar norma ai primi passi della rivoluzione, ma 
bensì fu mio proposito il dimostrare logori i mezzi sino ad 
ora usati, e determinare non quale dovrebbe essere, ma quale 
inesorabilmente sarà lo sviluppo ed il modo di operare delle 
varie forze che possiede la società. E porto ferma opinione 
che la vera rivoluzione, il vero trionfo della democrazia, che 
suona trionfo del proletariato, non si otterrà con altri mezzi 
se non con questi, né si conquisterà la libertà che liberamente 
operando.</p>
<p>Il sottostare a forza maggiore è necessità, il rinunziare 
volontariamente ad una parte o a tutta la libertà, non è prova 
di spiriti liberi ma d'inclinazione al servaggio. Chi vende i 
proprî convincimenti ha cuore depravato ma più libero di 
colui che volontariamente li abdica. Quello rinunzia alla 
libertà per un guadagno, patteggia col nemico, questi per 
indole; l'uno, trovando il suo meglio, saprà riacquistarla ed 
avvalersene, l'altro, eziandio volendolo, nol potrà fare. È 
vano il dire che sarà cosa pregevole rinunziarvi per amor di 
patria, imperocché il sommo bene della nazione altro non è 
che assoluta libertà, che essendo costituita non dai limiti 
imposti alla libertà individuale, ma dal pieno sviluppo di 
essa, rinunziare alla propria libertà per accrescere quella 
della patria, è lo stesso che mutilarla per renderla intera, è un 
assurdo. Agli Italiani è mestieri di educarsi a libertà, ma 
educatori e libertà sono materie eterogenee che si escludono 
affatto. La libertà non può apprendersi, essa è sentimento, e 
nessuno può darci sensazioni non nostre. Per educarci a 
libertà bisogna vivere, per quanto possiamo, liberamente: in 
tal guisa ognuno, educando se medesimo, educa tutti, e tutti 
compiono l'educacazione di ognuno. Da ciò risultano 
spontanee le cospirazioni, le congiure, ma senza idoli, senza 
patroni, senza padri, niuno pretenderà comandare, come 
niuno si piegherà ad ubbidire. Se la nazione devierà ancora 
dalla linea retta, se ancora non è abbastanza assennata 
dall'esperienza, potranno de' strani connubî, delle strane 
combinazioni aver luogo, ma essa non raggiungerà con 
questi mezzi la sua piena libertà e la grandezza a cui è 
destinata.</p>
<p>Additate le piaghe della società, i diritti di chi soffre, le 
usurpazioni di chi gode; dimostrata la necessità di estirpare 
fin l'ultima barba della presente costituzione sociale, di 
sgomberare il suolo dalle sterminate macerie di pregiudizî, 
di leggi, di opinioni ammucchiate sul diritto di proprietà che 
gli serve di base, e che poggia a sua volta sugli omeri 
dell'immensa moltitudine de' null'abbienti, come 
rivoluzionario potrei far fine. La nazione penserà a 
ricostituirsi. Nondimeno sospingeremo lo sguardo in questo 
ignoto avvenire e procederemo in esso attenendoci 
strettamente a' stabiliti principî.</p>
<p><quote>“I tiranni, <seg type="inciso">– scrive Mario Pagano –</seg> col progresso del 
tempo, dalle continue reazioni degli oppressi, debbono 
rimaner disfatti. La legge è immutabile, l'ordine è costante, la 
pena è certa, benché col piè di piombo giunge al fine”</quote>. Ora 
che scrivo, la miseria cresce ogni giorno, i governi moderati, 
corruttori e codardi, in putredine vanno consumandosi, la 
tirannide mostrasi, perché minacciata, terribile ed ingorda e 
così la sua azione affretta l'immancabile reazione. I popoli, 
intolleranti dello stato presente, fremono, il movimento non 
tarderà, e non già, come pretendono i dottrinarî, il popolo 
più dotto e più incivilito, ma il più oppresso darà il segnale 
della battaglia. La quistione economica, quasi in tutt'Europa 
prevale, non solo fra i dotti, ma nella plebe, la questione 
politica n'è stata quasi del tutto eclissata.</p>
<p>Cominciato lo sbaraglio, vedremo il popolo, da' suoi 
dolori sospinto, con abbandonate redini precipitarsi ne' 
pericoli, ma le sue prime orme saranno incerte, vacillanti, 
esso non saprà scorgere il vero nemico, né colorire i suoi 
disegni. In questi momenti, la riuscita, l'indirizzo della 
rivoluzione, dipenderà da quella gioventù intelligente, non 
dotti, ma illuminati combattenti di cui il popolo naturalmente 
se ne fa testa. Se questi desiderano il vero bene della patria, 
dovranno, senza far gruppi o sette, ma ognuno secondo le 
ispirazioni del proprio genio, darsi a tutt'uomo, non già a 
calmare, ma a sfrenare per quanto può le passioni del popolo 
e, dando forma a' suoi desiderî, additargli il nemico. 
Colui che dopo tanti tristi e sanguinosi casi, che i popoli, nel 
fare transazioni e contentarsi di rimedî mezzani, patirono, in 
luogo di mirare alla riforma completa degli ordini sociali, 
broglia per afferrare una carica, o per donare i poteri 
a qualche suo idolo, e, tutto fede, spera che un uomo compia 
la rivoluzione, ammorzando l'effervescenza popolare, 
presenti il dorso al bastone della tirannide, egli altro non è 
che vilissimo schiavo, mascherato col saio del repubblicano.</p>
<p>Ci faremo ora a compendiare quanto dicemmo del 
passato e del presente, dei mali sociali e de' rimedî, delle 
usurpazioni della tirannide e de' diritti della democrazia, e 
così rileveremo le provvisioni da prendersi, le riforme 
d'adottarsi.</p>
<p>Son quasi quattro secoli di schiavitù, e durante 
quest'epoca, quanti inutili tentativi, quanto sangue 
inutilmente sparso!. I popoli a noi vicini, dopo grandissimi 
sforzi non son riusciti a migliorare la loro condizione. È 
dunque inutile l'insorgere? No. È questo un fatale cammino 
che il popolo è costretto a percorrere, onde dalle sanguinose 
esperienze venga condotto alla scoverta degli errori. 
Raccogliamo adunque i frutti del passato travaglio; 
gioviamoci di que' fatti, e sia questa rivoluzione principio 
d'êra novella, e non già nuova esperienza utile a' posteri, 
a noi dannosa.</p>
<p>Che cosa ha fruttato la moderazione? patibolo, carceri, 
esilio. I nostri nemici sono inesorabili, ingordi; ad ottenere 
due gradi di libertà (se la libertà si ottenesse per gradi), ed 
ottenerla intera, ci è forza sostenere la lotta medesima. 
Perché dunque arrestarci ai primi passi? La moderazione ci 
ha fruttato, forse, la protezione di qualche altra Potenza? Mai 
no, tutti i governi stranieri, apertamente o con l'inganno, 
sonosi cooperati alla nostra rovina. Confidiamo adunque 
nelle sole nostre forze, e miriamo alla completa distruzione 
del nemico, senza arrestarci alla minaccia, essa altro non è 
che un'arma nelle mani del minacciato.</p>
<p>Guai se la plebe, contenta di vane promesse, farà 
dipendere dall'altrui volere le proprie sorti! Essa vedrà molti 
di coloro che si dicono liberali, umili negli atti, larghi in 
promesse, con dolci parole adularla, come costumano 
adulare i tiranni, e carpirne il voto. Divenuti onnipotenti ed 
inviolabili, pensano al loro meglio, e ribadiscono le sue 
catene; ed alla richiesta di <hi rend="italic">pane</hi> e <hi rend="italic">lavoro</hi> 
rispondono, come l'assemblea francese rispose nel 
'48, col cannone. Finché la società verrà 
composta da molti che lavorano e da pochi che dissipano, e 
nelle mani di questi pochi sarà il governo, il popolo deriso 
col nome di <hi rend="italic">libero</hi> e di <hi rend="italic">sovrano</hi>, <add resp="ed">i molti</add> non 
saranno che vilissimi schiavi.</p>
<p>Tutte le leggi, tutte le riforme, eziandio quelle in 
apparenza popolari, favoriscono solamente la classe ricca e 
culta; imperocché le istituzioni sociali, per loro natura, 
volgono tutto in suo vantaggio. Voi plebe, allorché crederete 
avvicinarvi alla meta, ne sarete, invece, più discosti. Voi 
lavorate, gli oziosi gioiscono; voi producete, gli oziosi 
dissipano; voi combattete ed essi godono la libertà. Il 
suffragio universale è un inganno: come il vostro voto può 
esser libero, se la vostra esistenza dipende dal salario del 
padrone, dalle concessioni del proprietario? voi 
indubitatamente votereste, costretti dal bisogno, come quelli 
vorranno. Come il vostro voto può essere giusto, se la 
miseria vi condanna a perpetua ignoranza e vi toglie ogni 
abilità per giudicare degli uomini e de' loro concetti? 
Come può dirsi libero un uomo la cui esistenza dal 
capriccio d'un altro uomo dipende?</p>
<p>La <hi rend="italic">miseria</hi> è la principale cagione, la sorgente 
inesauribile di tutti i mali della società, voragine spalancata 
che ne inghiotte ogni virtù. La <hi rend="italic">miseria</hi> aguzza il 
pugnale dell'assassino; prostituisce la donna; corrompe il 
cittadino; trova satelliti al dispotismo. Conseguenza 
immediata della miseria è l'<hi rend="italic">ignoranza</hi>, che vi rende 
incapaci di governare i vostri particolari negozî, nonché 
quelli del pubblico, e corrivi nel credere tutte quelle 
imposture che vi rendono fanatici, superstiziosi, intolleranti. 
La <hi rend="italic">miseria</hi> e l'<hi rend="italic">ignoranza</hi> sono gli angeli tutelari 
della moderna società, sono i sostegni sui quali la sua 
costituzione si incastella, restringendo in picciol giro l'ampio 
cerchio dell'universale cittadinanza. Il delitto e la 
prostituzione, conseguenze inevitabili, sgorgano dal seno di 
questa società. Bagni e patiboli sono le sue opere, volte a 
punire, con raffinata ipocrisia, i frutti medesimi delle sue 
viscere. La statistica, scienza moderna, che mostra come 
indissolubilmente si legano le varie istituzioni sociali, ha già 
registrato come la miseria e l'ignoranza non scompagnano 
mai il misfatto. Finché i mezzi necessarî all'educazione e 
l'indipendenza assoluta del vivere non saranno assicurati ad 
ognuno, la libertà è promessa ingannevole.</p>
<p>I nemici che dobbiamo debellare son molti, è vano 
l'illudersi, ma se tutti vorremo combattere da liberi cittadini, 
vinceremo. Cerchiamo penetrare con lo sguardo attraverso 
l'atmosfera che i pregiudizî ci hanno addensato intorno, né 
vi sarà difficile discernere, in questo istante che trovasi 
distrutta la gerarchia sociale, quanto siano mostruose le 
usurpazioni del ricco e quanto grandi le miserie del 
popolo!. Con qual diritto un ozioso proprietario scialacqua 
col prodotto de' sudori del fittaiuolo, mentre questi appena 
potrà offrire un pane alla sua povera e laboriosa famiglia? 
Con qual diritto, in un'officina in cui cento lavorano, un solo, 
oltre ogni stima arricchisce, non avendo gli altri, non dico 
assicurato l'avvenire, ma neanche la benché minima 
guarentigia del presente, bastando il capriccio di un solo per 
affamare centinaia di dipendenti? Distruggiamo coteste 
mostruosità col garantire al contadino ed all'operaio il frutto 
del loro lavoro, e questi e quelli saranno contenti <add resp="ed">di</add> lasciare 
per poco la vanga ed il martello, ed impugnare il moschetto a 
difesa degli acquistati diritti. Se la vittoria assicura a tutti 
l'agiatezza, e la disfatta li ricaccia nella miseria, tutti saranno 
valorosi. Ecco il segreto di cui si avvalsero i nostri 
progenitori per soggiogare il mondo.</p>
<p>Nei passati rivolgimenti sonosi cangiati gli uomini e le 
forme del governo, ma il principio su cui esso poggiava, 
l'autorità insomma, cangiando nome, rimase; come adunque 
potevano sparire i mali? Volete cogliere il frutto di tante 
pene? diroccate l'antico edifizio sino alle fondamenta, 
sgomberate il suolo dalle ruine, e su nuove basi riedificate.</p>
<p>Le leggi a cui ubbidiamo sono quelle stesse, che da 
tredici secoli, da Giustiniano, i despoti ed un ordine 
privilegiato, quelli che posseggono, hanno create, svolte, e 
curatane l'esecuzione sempre in danno della plebe; e 
queste leggi che hanno sì bene servita la tirannide, 
non possono certamente essere utili ad un popolo che vuole 
esser libero. E però la prima determinazione da prendersi è 
quella di annullarle tutte; una sola che ne rimanga basterà per 
dare alla rivoluzione un falso indirizzo, o almeno per 
ritardarne il naturale progresso.</p>
<p>La forza è l'altro cardine sul quale poggia la tirannide, 
qualunque siasi il nome del governo, <hi rend="italic">re, dittatore, 
triumvirato, congresso</hi>, se esso dispone di forza materiale, 
saremo schiavi. Non bisogna mai conferire ad altri la facoltà 
di nuocere; gli uomini, buono o tristo sia lo scopo a cui 
tendono, sono o prepotenti o deboli; questi inetti al governo, 
quelli oppressori; i primi, avendone la forza, opprimono, i 
secondi ci abbandoneranno ai loro satelliti. Ognuno, in buona 
fede, crede che le proprie idee tornino a gran d'uopo al paese; 
e però se avrà la forza d'imporle, le imporrà. Lasciamo a tutti 
la libertà di proporre i proprî pensieri, a nessuno facoltà 
d'imporli. L'uomo, creato indipendente e libero, non dovrà 
mai servire un altro uomo, ma solo la propria natura ed il 
proprio meglio; e se in virtù di questa legge, nelle specialità, 
conviengli alla direzione de' migliori sottoporsi, non dovrà 
mai, in forza della legge medesima, lasciare che altri 
stabilisca i rapporti della società di cui fa parte e dia norma a 
tutto il suo vivere. I diritti di ognuno limitano di fatto la sfera 
d'azione de' diritti altrui, le naturali inclinazioni ne 
distribuiscono le incombenze, e da questa libertà ch'altri 
limiti non conosce che l'altrui libertà, ne risulta l'armonia 
sociale. Chiunque pretende governarmi, chiunque pretende 
che io mi uniformi alle sue idee, alle sue abitudini, è uno 
stolto tiranno; ad ottenere ciò dovrebbe trasferirmi la sua 
sensibilità.</p>
<p>Or dunque, considerando questi veri come i punti di 
riscontro del nostro avvenire, verremo traducendoli in pratica 
esponendo le provvisioni che sul retto sentiero 
indirizzeranno la rivoluzione, assicurando sin da' primi 
istanti il suo magnifico e semplicissimo procedere.</p>
<p>1. Tutte le leggi, i decreti, le cariche, le 
incombenze, insomma tutte le esistenti istituzioni sociali, 
rimangono da quest'istante annullate.</p>
<p>a) Ogni contratto il quale non sussiste per la libera 
volontà delle due parti contrattanti, è sciolto.</p>
<p>b) Le tasse ed ogni specie di gravezze imposta dal 
passato governo, annullate. Non vi sarà che un'imposta unica 
sulla ricchezza, da un congresso italiano ripartita sui 
Comuni, dai consigli comunali ripartita sui cittadini<note place="foot"><p><add resp="ed">Segue, cancellato:</add> I pagamenti di fitti, pigioni, 
interessi di capitali, debiti, rimangono sospesi sino alla nuova 
costituzione sociale.</p></note>.</p>
<p>Questa prima provvisione spezzando le ritorte <add resp="ed">catene</add> 
da cui eravamo avvinti, ridonaci la piena libertà delle 
membra, indispensabile a sostenere la gran lotta in cui 
dovremo impegnarci, né la vittoria sarà mai possibile, se 
combatteremo impastoiati fra leggi ed istituzioni 
volte a sgagliardirci e toglierci qualunque libertà 
d'operare. Né qui finiscono gli effetti di tali provvedimenti: 
l'abolizione delle tasse<note place="foot"><p><add resp="ed">Segue, cancellato:</add> le sospensioni del pagamento dei 
fitti, pigioni, ecc.</p></note> ecc., produrrà, cosa indubitata, un 
ribasso nel prezzo degli oggetti di prima necessità, ed il 
minuto popolo sentirà, dal nuovo ordine di cose, 
immediatamente sgravarsi delle tante imposizioni da cui era 
oppresso; e quindi troverà cosa importantissima il difenderle 
ed assicurarle in avvenire. In tal guisa con un semplice 
decreto avremo ridonato al popolo tutta la sua forza, e creato 
il movente che, unificandone eziandio la volontà, lo sospinge 
alla difesa della patria<note place="foot"><p><add resp="ed">Segue, cancellato:</add> senza pretendere, come alcuni 
sedicenti rivoluzionari pretendono, ottenere questi grandi 
risultamenti da un editto, pura declamazione in cui si 
invocano con tumide frasi virtù ignote al popolo e se ne 
decanta il non esperimentato valore e patriottismo.</p></note>.</p>
<p>Inoltre, se il concedere altrui il governo assoluto della 
cosa pubblica ci ricaccia nella miseria e ci abbandona al 
dispotismo, il disordine conduce parimente alle conseguenze 
stesse; e però alla rivoluzione bisogna assegnare un fine così 
ampio ed incontrastabile da esser certi che nessuno possa 
durar fatica a riconoscerlo, o nessuno rinnegarlo. Quindi 
stabilire come punti di riscontro, come limiti e guarentigie 
della libertà, le leggi inviolabili della Natura, le quali 
daranno norma e determineranno tutte le provvisioni volte ad 
organare e dirigere le forze della nazione al conseguimento 
del fine prefisso. I due seguenti decreti basteranno per 
tradurre in fatti le idee esposte.</p>
<p>2. Il fine che si propone la rivoluzione è quello di 
sgomberare l'Italia da' stranieri, qualunque lingua essi 
parlino, e da tutto ciò che viola l'indipendenza e la libertà 
individuale. La guerra sarà menata di forza finché questo fine 
non sia compiutamente conseguito.</p>
<p>I principî da noi espressi nel terzo capitolo di questo 
Saggio, resi di pubblica ragione sin dai primi istanti della 
rivoluzione, verranno presentati in ogni Comune 
all'accettazione del popolo, che riconoscendoli come base del 
nuovo patto sociale, dichiarerà reo di lesa nazione chiunque 
attenterà di violarli. Se un tal decreto verrà bandito dal 
popolo, la rivoluzione da quell'istante sarà assicurata, la 
libertà e la grandezza d'Italia indubitata; se poi un solo di 
questi principî è rigettato o ristretto, la rivoluzione non si 
compirà, verrà conseguito qualche cangiamento di forme, ed 
il popolo s'incamminerà, meritamente, in un nuovo corso di 
miserie, di dolori e di vizî.</p>
<p>Ridonata al popolo la sua piena libertà; creato il 
movente delle sue imprese; determinato il fine da 
conseguirsi; stabiliti i limiti dell'autorità, le guarentigie ed i 
diritti del popolo, la rivoluzione, senza tema d'essere tratta di 
passo, potrà procedere nel suo corso, e poche e 
semplicissime provvisioni basteranno ad assicurare il 
suo progresso energico ed ordinato.</p>
<p>1. Tutti i cittadini, qualunque ne sia il sesso e l'età, 
pongono se medesimi e le loro sostanze a disposizione della 
patria, finché non sia ottenuta la piena vittoria sui nemici di 
essa.</p>
<p>2. Ogni Comune verrà amministrato da un 
consiglio comunale, formato da un numero di consiglieri 
stabilito da' cittadini medesimi. I consiglieri verranno 
eletti al suffragio universale, e saranno revocabili dagli 
elettori e soggetti al loro sindacato. Il consiglio, affinché i 
comandamenti del popolo siano mandati ad effetto con la 
massima energia possibile, trasmetterà il proprio mandato ad 
un solo individuo che eleggerà nel suo seno, riserbandosi, in 
ogni tempo, il diritto di revoca, e del sindacato.</p>
<p>a) La potestà politica e la giudiziaria risiederanno nel 
popolo del Comune. L'ultima potrà conferirsi ad un certo 
numero di cittadini eletti dal popolo, che non cesserà di 
essere il supremo tribunale al quale i giudicati potranno 
appellarsi.</p>
<p>b) La speciale incombenza del consiglio comunale è 
quella di raccogliere ed apparecchiare nel Comune tutte le 
risorse materiali richieste dal nazionale congresso.</p>
<p>3. Il congresso nazionale verrà eletto co' 
principî medesimi, cioè: suffragio universale e diritto di 
revoca e di sindacato agli elettori. Come i consigli comunali, 
questo congresso potrà trasmettere il proprio mandato ad un 
solo eletto dal proprio seno, riserbandosi sugli eletti i 
medesimi diritti accennati pei consiglieri comunali.</p>
<p>a) Le incombenze di questo congresso saranno di 
rappresentare l'Italia verso le Potenze straniere; potrà 
conchiudere trattati, ma essi non avranno effetto senza prima 
ottenere approvazione del popolo.</p>
<p>b) In forza de' principî stabiliti come base del patto 
sociale, questo congresso non avrà sui Comuni altra autorità, 
che <add resp="ed">quella di</add> determinare ed esigere da essi la porzione 
contingente in uomini e denari, con cui dovranno concorrere 
alla guerra; inviare queste risorse ove l'esercito indicherà; 
accusare al cospetto della nazione quel Comune, o 
quell'individuo, che violasse il patto espresso dalle leggi di 
Natura.</p>
<p>4. L'esercito eleggerà i propri capi e sarà l'esecutore 
supremo de' voleri della nazione.</p>
<p>Sono queste semplicissime provvisioni che potranno 
attuarsi da qualunque città o borgo che sarà sgombero dal 
nemico. Il popolo di questo borgo che darà cominciamento 
alla rivoluzione, annullerà tutte le leggi esistenti, tutte le 
gravezze; bandirà i principî che dovranno essere la base del 
nuovo patto sociale; eleggerà il consiglio comunale, i 
deputati al congresso nazionale; e tutti i cittadini, con le 
norme che daremo nel terzo <add resp="ed"><hi rend="italic">recte</hi>: quarto</add> saggio, si 
formeranno in battaglioni e si eleggeranno i capi. In tal guisa 
si procederà conforme al corso naturale degli eventi, e la 
nazione da sé, senza crearsi padroni, senza concedere ad una 
città autorità o ascendente più delle altre, raccoglierà 
successivamente le proprie forze e le adopererà al 
conseguimento del fine che si propone, conservando la sua 
piena libertà.</p>
<p>Il popolo non avrà nulla a temere dagli errori in cui per 
ignoranza o per intrigo d'altri potrà incorrere nell'eleggere 
questi diversi maestrati; imperocché non sono inviolabili né 
irrevocabili, e non dispongono di alcuna forza materiale. Essi 
non comandano, ma propongono. Il popolo, con pochissima 
pena potrà francamente eleggere coloro che desiderano tali 
incombenze, trattandosi di crearsi servi e non padroni, quelli 
che volontariamente si offrono saranno i migliori. Negare 
questa verità, ricorrere ai ripieghi, è negare la rivoluzione; è 
lo stesso che restringere l'utile universale a quello d'una 
fazione, è una questione di semplice forma che non vale il 
pregio d'essere discussa.</p>
<p>Durante la guerra, il congresso nazionale si occuperà a 
risolvere il problema sociale e cercherà stabilire l'avvenire 
della nazione. Il congresso terrà ai fittaiuoli il seguente 
discorso: – Il provvedimento preso di sospendere il 
pagamento delle rendite vi ha sostituito ai proprietarî, bene 
grandissimo per voi stessi e per la società: voi, produttori per 
eccellenza, ritenete e godete giustamente del frutto delle 
vostre fatiche, e la società si è sgravata da quella classe di 
oziosi <hi rend="italic">digeritori</hi>, che per sostenere il loro lusso 
producevano l'incarimento dei viveri; ogni cittadino soffriva 
per cagion loro, ad ogni poverello veniva tolto un pezzo del 
suo pane per impinguare i cani ed i cavalli di questi 
proprietarî; ed oltre di questi vantaggi evidenti, quelli 
oziosi, costretti ora a lavorare per vivere, accrescono 
eziandio il prodotto sociale. Ma fa d'uopo riflettere che, quali 
voi oggi siete, tali essi furono, e l'esperienza, varie volte 
ripetuta, ha dimostrato che, eziandio ripartendo ugualmente 
la terra, dopo qualche tempo vi sarà tra voi chi per maggior 
forza, solerzia, o ingegno, ingrandirà all'altrui spese, e così a 
poco a poco sorgerà di nuovo la classe de' proprietarî che 
avete annientata. Inoltre, il medesimo diritto che avete voi 
sulla terra, lo ha ognuno: la medesima ingiustizia che voi 
pativate, la patiscono i vostri giornalieri, e voi usurpate ad 
essi quel frutto dei loro lavori che i già proprietarî vi 
usurpavano, e finalmente, rimanendo la vostra condizione 
tale quale ora è, i principî da voi stessi banditi sarebbero 
violati; il patto sociale sarebbe ingiusto come lo era prima, 
ed i vostri figli si troverebbero in una società non diversa da 
quella che ora vogliamo riformare. – La cagione di questi 
mali futuri è evidente; la proprietà ha cangiato possessore ma 
è rimasta illesa, è dessa che bisogna abbattere, è il principio 
che bisogna mutare, e perciò è necessario occuparsi 
della soluzione del problema, di impedire che i 
proprietarî rinascano: questo problema, unito agli altri che 
riguardano l'industria ed il commercio, formeranno l'oggetto 
delle nostre cure.</p>
<p>Per riuscire nel nostro proponimento non basta seguire 
i suggerimenti dell'istinto, che ci trarrebbero di passo, ma 
bensì giovarci dell'esperienze che la storia registra. Le 
attinenze degl'innumerevoli fatti consacrati nelle sue pagine 
han porto materia a studio profondo, da cui è risultata una 
serie di proposizioni che formano la filosofia civile, la quale, 
scienza universale, con attenta osservazione, traendoci dalla 
fallace via che il volgo per abitudine frequenta, in quella 
magistrale e permanente della Natura ci conduce; questa 
scienza darà norma alle nostre ricerche.</p>
<p>Inoltre, il nuovo patto sociale, che verrà stabilito dalla 
costituente, non sarà, come le passate costituzioni, imposto 
agli Italiani, ma proposto, e la costituente, non disponendo di 
veruna forza materiale, non potrebbe operare diversamente; 
quindi il cuore, la fede, le intenzioni di coloro che dovranno 
comporla, in questo caso, non hanno importanza di sorta 
alcuna; queste qualità, impossibili a ritrovarsi, perché 
mutabili secondo l'utile individuale, queste qualità, sempre 
cercate e mai trovate dal popolo, oggi non debbono tenersi in 
verun conto; l'ingegno e la dottrina sono necessarie, eziandio 
i più perversi saranno utili; ma il popolo non potendo 
discernere queste qualità, la costituente sarà nominata dal 
congresso nazionale, che ammetterà in essa tutti coloro che 
volontariamente si offrono di farne parte. Questo sarà il 
campo ove la scienza, non avendo altri limiti che le 
medesime leggi di Natura da cui essa risulta, potrà elevarsi 
dalle inutili astrazioni alla pratica, e stabilire la felicità della 
nazione.</p>
<p>Questo congresso di scienziati, dichiarato costituente, 
determinerà e proporrà il nuovo patto sociale, le cui basi 
saranno que' principî dal popolo dichiarati inviolabili, ed 
il fine quello di garentirne l'inviolabilità per l'avvenire. 
Compito il lavoro, reso di pubblica ragione, rimarrà esposto 
alla pubblica censura; e tutti i dubbî, tutte le considerazioni 
espresse per mezzo della stampa, saranno accuratamente 
raccolte da coloro che presiedono all'amministrazione di ogni 
Comune ed inviate alla costituente, che, nel più breve tempo 
possibile, dovrà modificare o rispondere a tutte le 
osservazioni fatte dal pubblico. Dopo questa prova, il patto, 
sottoposto in ogni Comune alla finale approvazione del 
popolo, avrà effetto. Noi adombreremo questo nuovo patto 
sociale senza presumere di aver risoluto un problema che 
dovrà risolvere l'intera nazione; è stato nostro proposito 
sgomberare il suolo e scavar le fondamenta, non già 
riedificare.</p>
<p>Le siepi e quanto serve di chiusura o limite ai poderi 
saranno abbattute. Il suolo italiano verrà ripartito secondo le 
diverse specie di coltura a cui mostrasi atto. Una 
porzione di terra proporzionata alla popolazione verrà 
assegnata ad ogni Comune e coltivata da coloro che si 
dedicano all'agricoltura, i quali formeranno una società che 
stabilirà essa medesima la sua costituzione, in caso che non 
volesse accettare quella che la costituente gli proporrà. Ma 
questa Costituzione, dovendo essere conforme a que' 
principî che formano la legge universale ed immutabile 
della nazione, non potrà essere molto diversa dalla seguente: 
un amministratore ed un direttore eletti, e soggetti al 
sindacato di un consiglio amministrativo e di un consiglio di 
tecnologia dirigente. Tutte le altre incumbenze distribuite 
secondo le inclinazioni e le attitudini di ognuno. Il guadagno 
netto diviso egualmente fra tutti. In tal guisa, con 
grandissimo ed universale vantaggio, la proprietà fondiaria 
sarà distrutta.</p>
<p>Il compartimento del suolo determinato dal genere di 
coltura e non dal caso; lo stimolo al lavoro, non già la fame 
ma un maggior guadagno; una società di uomini agiati, tutti 
dediti, ognuno secondo le proprie attitudini, ad un medesimo 
lavoro, dovranno indubitatamente produrre un accrescimento 
grandissimo delle ricchezze sociali. Sosterrebbero gli 
economisti, che l'agiatezza degli agricoltori, la mancanza 
de' proprietarî che consumano senza produrre, facessero 
languire o scemare la produzione? Sosterrebbero che le 
facoltà d'una società numerosa ed agiata siano inferiori a 
quelle d'una misera famiglia, capace a pena di quel lavoro 
che serve a pagare il vistoso tributo al proprietario e 
comperare per sé un affumicato pane? Tutto può sostenersi 
col sofisma, ma esso perde la sua forza quando il minuto 
popolo non può più sopportare i suoi mali e rovescia la soma 
che soverchiamente lo grava. Queste proposte non vengono 
fatte a congreghe di <hi rend="italic">digeritori</hi>, di persone dedite 
all'usura e al monopolio, ovvero di proprietarî, di banchieri, 
di trafficanti, ma ad una società in cui la forza ha già distrutta 
la preponderanza di queste classi. Con la spada bisogna 
adeguare alle moltitudini i più sublimi: quindi la legge 
stabilisce l'ordine e l'uguaglianza.</p>
<p>Il capitale, come già dicemmo, essendo proprietà 
collettiva, non può appartenere ad un uomo; l'appropriarsi il 
capitale è un'usurpazione, non così manifesta, ma simile a 
quella della proprietà fondiaria; tutti i capitali verranno 
dichiarati proprietà della nazione, il denaro potrà in parte 
involarsi, ma le fabbriche, le macchine rimarranno. Tutti gli 
impiegati, in ogni stabilimento d'industria, comporranno una 
società, ai quali la nazione affida il capitale tolto al 
capitalista, e questa società potrà reggersi con una 
costituzione identica a quella stabilita per gli agricoltori.</p>
<p>Così trasformata e ricostituita l'agricoltura e l'industria, 
i mercanti che vendono in grosso si rinverranno nei depositi 
delle stesse società e saranno membri di esse; e socî a ciò 
espressamente delegati saranno i merciaioli che vendono al 
minuto.</p>
<p>I trafficanti, intermedî fra i produttori ed i 
consumatori, a cui la miseria de' primi fa abilità a 
speculare a discapito del popolo, verranno eziandio 
trasformati in società composte ognuna dal già capitalista 
sino all'ultimo facchino, marinaio, carrettiere, che trasporta 
le merci.</p>
<p>Tutti gli edifizî saranno dichiarati proprietà nazionale, 
e gli edili eletti dal popolo, e soggetti al suo sindacato, 
destineranno, ad ognuno secondo il bisogno, l'abitazione. In 
tal guisa più non si vedranno spaziosi appartamenti deserti e 
destinati a semplice lusso, mentre a breve distanza dalle loro 
mura, in oscuri e malsani tugurî, giacciono ammucchiate le 
famiglie dell'infelice proletario, con danno manifesto della 
pubblica salute e del pudore.</p>
<p>Il testamento, mostruoso diritto, che oltre l'epoca dalla 
Natura stessa prescritta prolunga la volontà dell'uomo, 
abolito. I risparmî accumolati da ognuno appartengono di 
diritto, dopo la sua morte, alla società di cui esso faceva 
parte ed al Comune ove erasi domiciliato, se il defunto 
esercitava una professione singolare, come architetto, medico 
od altro.</p>
<p>In ogni Comune vi sarà un banco di scambio, che 
porranno in relazione i varî Comuni dello Stato ed i varî 
stabilimenti d'industria, dirigeranno le derrate ove maggiore 
è il bisogno. Questi banchi assorbiranno e faranno sparire i 
trafficanti.</p>
<p>Ogni cittadino il quale trovasi isolato e privo di lavoro, 
ha il diritto di essere ammesso come socio in quella società 
di agricoltura o d'industria che da lui medesimo verrà scelta. 
La forza dell'intera nazione garentisce ad ogni Italiano un 
tale diritto, diritto che rende impossibile la miseria e forma il 
cardine principale del nuovo patto sociale.</p>
<p>Stabilita la costituzione economica, la politica non 
offre alcuna difficoltà; un consiglio in ogni Comune, un 
congresso per l'intera nazione, eletti col suffragio universale, 
amministreranno il paese; questo e quelli saranno sempre 
revocabili dagli elettori e soggetti al sindacato del popolo. Il 
congresso stabilirà la relazione con le altre Potenze, avrà 
cura degli affari stranieri, rappresenterà la nazione; 
dovrà sopraintendere ai lavori, ai stabilimenti militari e di 
pubblica educazione, alle milizie (e di queste discorreremo 
minutamente nel terzo <add resp="ed"><hi rend="italic">recte</hi>: quarto</add> Saggio) in 
quella parte che non riguarda direttamente ai Comuni. 
Determinerà le spese, e quindi le gravezze le quali dovranno 
pagarsi dalla nazione, per questi varî rami della pubblica 
amministrazione. Non avrà ingerenza alcuna nella politica 
interna e polizia, questa e quella non avranno altra norma che 
i principî da noi stabiliti come base del patto sociale; il 
congresso denunzierà alla nazione quel Comune, quel 
magistrato, quel cittadino, che violerà o tenterà di violare 
questi principî.</p>
<p>Questi consigli ed il congresso potranno, pel pronto 
spaccio degli affari, delegare o distribuire i loro poteri a 
persone elette dal proprio seno, che saranno sempre da essi 
revocabili e soggette al loro sindacato.</p>
<p>Tutti i pubblici magistrati saranno eletti dal popolo, 
saranno revocabili dal popolo e soggetti al suo sindacato. 
Niuno percepirà stipendio, ma l'associazione di cui esso 
faceva parte sarà obbligata a considerarlo e retribuirlo come 
socio presente. Lo stesso dicasi dei consiglieri comunali e 
de' deputati al congresso.</p>
<p>L'unica gravezza sarà un'imposta progressiva sulla 
rendita netta ogni associazione.</p>
<p>Adombrato il nuovo patto sociale, ci faremo ad 
esaminarne gli effetti, onde conoscere se i mali, i quali ora 
minacciano di annientare la presente società, spariranno.</p>
<p>È un fatto dimostrato ad evidenza che la concorrenza, 
le macchine, e la divisione del lavoro, mentre accrescono 
immensamente il prodotto, accrescono eziandio il numero 
de' miseri ed avviliscono l'operaio, peggiorandone la 
condizione. Esaminiamo se col nuovo patto sociale <add resp="ed">si</add> 
produrrebbero i medesimi effetti.</p>
<p><hi rend="italic">Concorrenza</hi>. – Supponiamo due stabilimenti 
d'industria in concorrenza, uno composto da numerosa e 
cospicua associazione, l'altro meschino, questo sarà costretto 
a smettere, non potendo sostenere la concorrenza con quello, 
e gli operai, come accade oggigiorno, rimarranno privi di 
lavoro; ma siccome la nazione guarentisce loro il diritto di 
essere ammessi in una società a loro scelta, questi operai, 
naturalmente, sceglieranno e dovranno essere ammessi come 
socî in quella società da cui sono stati soperchiati, e però 
questa, se distruggesse tutte le sue rivali, sarebbe 
sopraccaricata da un numero esorbitante di operai. Per 
evitare il male, troverà il suo conto associandosi, piuttosto 
che distruggendo le sue rivali. In tal guisa, la 
concorrenza, che nella presente società arricchisce uno a 
discapito di molti, col nuovo patto sociale promuoverebbe 
l'associazione e spanderebbe egualmente il profitto sugli 
operai dell'arte medesima.</p>
<p>Con le <hi rend="italic">macchine</hi> e la <hi rend="italic">divisione del lavoro</hi> 
ottenendosi il prodotto medesimo con un numero assai 
minore di operai, nei quali non richiedendosi alcuna speciale 
attitudine, si ribassano i salarî, e ne risulta la miseria. Col 
nuovo patto sociale, il numero degli operai non è quello che 
semplicemente è necessario all'arte, ma <add resp="ed">di</add> quanti se ne 
rinvengono nel Comune, nella città, nella nazione che si 
dedicano a tale lavoro; il salario non è proporzionato alla 
loro abilità, ma al prodotto, quindi le macchine e la divisione 
del lavoro saranno la vittoria dell'ingegno umano sulla 
materia, e gli operai, giovandosi di tali ritrovati, in poche ore 
di facile lavoro, guadagneranno moltissimo. Inoltre, come 
conferma della giustissima legge dell'uguaglianza di salario, 
le diverse incumbenze si andranno pareggiando.</p>
<p>Inoltre, siccome, crescendo il numero delle persone 
dedite alla medesima arte scema il guadagno, ne risulta che il 
diritto riconosciuto e garentito ad ognuno, di essere ammesso 
come socio in uno stabilimento di sua scelta, è la legge la 
quale stabilisce l'equilibrio fra le diverse diramazioni 
dell'industria nazionale.</p>
<p>Le ardite intraprese, l'esattezza del lavoro, la varietà, il 
buon mercato che si richieggono in un'arte, sono qualità che 
non possono sperarsi dai piccioli capitali, i quali s'impiegano 
con la speranza di ottenere utili immediati e grossi; solo dai 
vistosi capitali, che anticipano le spese e con picciolo profitto 
sull'unità della merce guadagnano sul grande numero di esse 
unità, possono ottenersi tali risultamenti. D'altra parte, i 
grandi capitali formandosi con accumulare in poche mani le 
ricchezze sociali, ne risulta, come legge inesorabile, nella 
presente società, che il perfezionamento dell'industria 
s'ottiene a prezzo della quasi universale miseria, laddove, col 
nuovo patto sociale, la formazione dei grandi capitali 
s'effettuerà non già con la distruzione de' piccioli ma con 
l'associazione, che sarà la legge regolatrice della pubblica 
economia, come ora è la concorrenza.</p>
<p>Il bisogno che hanno i produttori di smaltire al più 
presto possibile la loro merce, la mancanza del danaro 
necessario alle spese di deposito e di trasporto, han fatto 
sorgere l'avida classe de' trafficanti, i quali lucrano ed 
arricchiscono a spese de' produttori e dei consumatori. 
Questo bisogno del produttore di vender subito, fa abilità a 
costoro d'esercitare il monopolio, di affamare una città e 
procacciarsi vistosi lucri sul pane che i poverelli 
comprano col sudore della fronte. La concorrenza è 
quella che più d'ogni altra cosa favorisce l'incettatore, 
l'associazione l'uccide. Col nuovo ordine di cose le diverse 
società produttrici facoltosissime, non han bisogno di 
vendere prontamente le merci, e potranno avere magazzini, 
vascelli, e giovarsi di ogni sorta di veicolo onde da se 
medesime, o col solo mezzo del banco di scambio, 
provvedere allo spaccio dei loro prodotti; e così, con 
vantaggio grandissimo della società, spariranno i trafficanti, 
e con essi il monopolio.</p>
<p>Nella presente società, gli incettatori comprano il 
grano ove abbonda e lo spediscono ove scarseggia, quindi in 
quel mercato ove essi han comprato, crescendo il prezzo del 
grano, il pane per conseguenza incarisce; questo fatto 
protesta contro la libertà del commercio. Ma, vi rispondono i 
propugnatori del libero scambio: s'introiterà maggior danaro, 
l'agricoltore che ha guadagnato avrà molto danaro da 
spendere: il che torna in vantaggio dell'industria, non che di 
qualunque altro prodotto; né qui finiscono i vantaggi: gli 
operai, se pagheranno più caro il pane, prosperando 
l'industria crescerà il loro guadagno, e spenderanno 
pochissimo per l'acquisto di altri generi di cui fanno uso. 
Così gli economisti, con raffinata ipocrisia, fanno generali 
alcuni vantaggi che si restringono a pochissimi: non è 
l'agricoltore che ricava profitto dal caro del grano, ma 
gl'incettatori, i quali accrescono i loro capitali volti ad 
affamare le città; non è l'operaio che sente il vantaggio della 
prosperità dell'industria, ma il capitalista; e quelle derrate, i 
cui prezzi per la libertà del commercio scemeranno, sono 
oggetti di lusso che non usano né il povero contadino, né 
l'operaio, quindi il libero commercio, come tutte le altre leggi 
e tutti gli altri ritrovati che aumentano il prodotto sociale, 
altro non fa che vantaggiare i ricchissimi con danno 
manifesto de' poverelli. Per contro, rimessa la società 
secondo le leggi di Natura, i vantaggi del libero commercio 
saranno evidenti per tutti; il monopolio reso impossibile, sarà 
l'agricoltore che goderà del guadagno, il quale, come ora 
diremo, troverà maggior vantaggio nello spendere i suoi 
danari che nel conservarli: quindi prosperità dell'industria, di 
cui goderanno tutti gli operai sui quali egualmente è 
distribuito il lucro; ed infine, contadini ed operai, vivendo 
agiatamente, faranno uso di molti generi di cui ora neppur 
conoscono i nomi, e sentiranno il vantaggio di acquistarli a 
pochissimo prezzo.</p>
<p>Non è il solo aumento del prodotto che accresce la 
prosperità, ma questo, per riuscire veramente utile, deve 
accompagnarsi con l'aumento de' consumatori; nella 
società presente cresce continuamente il prodotto, ma il 
numero de' consumatori, per la crescente miseria, scema; 
pochissimi possessori di sterminate ricchezze fra le 
miriadi di affamati è il fine verso il quale 
inesorabilmente ci avviciniamo. Abolite la proprietà, 
supponete che la società abbia subìto le proposte riforme, ed 
al crescere delle ricchezze, ugualmente sparse su tutti, 
crescerà per conseguenza il numero de' consumatori.</p>
<p>In ultimo, poniamo il caso che un capitalista coi suoi 
milioni venga nel mezzo di una nazione così costituita, ed 
esaminiamo in che modo possa impiegare il suo danaro. Non 
potrà acquistar terre, perché la nazione è la sola padrona, ed 
essa non vende e non riconosce il diritto di proprietà; 
fabbricare palazzi nemmeno, perché la nazione, padrona di 
tutti gli edifizî se ne impadronirebbe; affidare i suoi capitali 
ad una delle tante società in cui è ripartita la nazione sarebbe 
perderli, perché i capitali di esse sono proprietà nazionali ed 
egli non potrebbe sperare altro guadagno che quello di essere 
ammesso come semplice socio, ed aver la sua parte al lavoro 
ed al lucro, come tutti gli altri operai; stabilire un lavoro, un 
negozio per proprio conto nol può, perché non troverebbe 
operai in uno Stato ove tutti fanno parte di società come 
sovrani; potrebbe forse giovarsi di operai stranieri, e così col 
suo stabilimento far concorrenza alle arti nazionali? ma, 
appena comincerebbe il suo lavoro, il governo interviene, 
riunisce gli operai e dice loro: Voi, per le leggi dello Stato, 
avete facoltà di amministrare e reggervi come meglio 
credete, tutti avete uguale diritto al godimento del guadagno, 
il capitale non può appartenere a nessuno, ma allo Stato, e 
voi ne sarete gli usufruttuarî, ed il capitalista con voi, se gli 
conviene; una tale sentenza, senza esservi il bisogno 
dell'intervento del fisco e dei birri, gli operai medesimi la 
porrebbero in atto. Dunque in una società costituita nel modo 
indicato, chi riuscisse ad accumulare vistose somme, non 
potendo impiegarle in modo alcuno, non potendo disporne 
dopo la sua morte, troverà il suo miglior partito spendendole 
e godendosene e, così il nuovo patto sociale, non solo 
abolisce la miseria e la rende impossibile, ma sbandisce 
eziandio l'avarizia e mantiene il danaro in una continua 
circolazione.</p>
<p>A coloro i quali riconoscendo i vantaggi di un tal 
sistema, oppugnassero la rivoluzione, asserendo che la 
società senza scossa veruna ma con un successivo progresso 
potrà trasformarsi, noi risponderemo che eglino 
disconoscono gli effetti inevitabili delle leggi di economia 
pubblica applicate alle presenti condizioni dei popoli, che 
eglino disconoscono i fatti che ogni giorno si compiono sotto 
i loro occhi. Le numerose associazioni di operai che 
spontaneamente sorgono, mostrano la tendenza della società 
verso un avvenire che comincia a presentirsi, ma non 
migliorano per ciò le loro condizioni; a queste associazioni si 
opporranno quelle dei capitalisti e quelle, con maggiori 
danni, dovranno soccumbere nella concorrenza: pretendere 
che potessero sussistere e prosperare istituzioni di utile 
universale, in una società costituita da forze tra loro 
riluttanti, che vicendevolmente si distruggono, ed il cui 
sistema è volto a favorire l'utile individuale a danno del 
pubblico, è pretendere una cosa impossibile, è 
pretendere che un picciolo rigagnolo seguisse il corso 
medesimo di un torrente senza venir travolto e confuso tra le 
sue onde. La condizione del proletario, senza una completa e 
violenta rivoluzione, non solo non può cangiarsi ma neppure 
migliorarsi, anzi è forza che essa continuamente peggiori.</p>
<p>Non ci restano ora che due altri punti, i quali bisogna 
prendere in considerazione; uno è di esaminare se manca lo 
stimolo al lavoro, l'altro di vedere se mai siavi nel sistema 
nocivo intervento del governo<note place="foot"><p><add resp="ed">Prima aveva incominciato a scrivere:</add> se mai siavi 
un'intervenzione troppo. <add resp="ed">Si potrà tornare alla sua 
originaria intenzione sopprimendo l'articolo <hi rend="italic">il</hi> innanzi 
alle parole <hi rend="italic">nocivo intervento del governo</hi></add>.</p></note>.</p>
<p>Il lavoro non è attraente come asserisce Fourier, ma 
nemmeno riluttante; senza necessità non lavorasi, ma 
esistendo la necessità ed armonizzando il lavoro con le 
proprie inclinazioni, tutto ciò che in esso è penoso sparisce. 
Quale lavoro sarà più proficuo, quello del proletario che ha il 
solo stimolo della fame, il cui salario è invariabile, e le cui 
forze son logorate dalla miseria; o pure quello di un agiato 
cittadino, che ha scelto il lavoro secondo la propria 
inclinazione, ed il cui guadagno cresce al crescere del 
prodotto? Gli infingardi esistono, ma essi riconosciuti come 
tali della società di cui fanno parte, verrebbero assoggettati 
ad una multa all'epoca della divisione dei lucri.</p>
<p>Il governo interviene nel solo caso, che osserva la 
violazione di quei principî stabiliti come base del nuovo 
patto sociale. Prima che la nazione sia costituita egli dice agli 
oziosi proprietarî: voi non avete diritto alcuno sulla terra, se 
volete vivere, lavorate; ai contadini: la Natura non ha 
concesso a nessuno la proprietà della terra, tutti sono padroni 
di coltivarla e la nazione garantisce loro il frutto de' lavori; 
per fare ciò con ordine, associatevi. Si rivolge al capitalista e 
gli dice: tu non sei che un usurpatore delle altrui fatiche, il 
capitale è proprietà nazionale, a te altro non spetta che una 
porzione uguale a quella degli operai, e devi, secondo le tue 
attitudini, lavorare come essi lavorano. Il governo non farà 
che bandire leggi semplicissime e chiarissime, che nessuno 
avrà bisogno di aiuto per comprendere; e lascerà ai contadini 
ed agli operai la cura di porle in atto. Proporrà la costituzione 
delle varie società, che la costituente, congresso di scienziati, 
avrà compilato, rimanendo ai cittadini piena libertà di 
respingerla o modificarla, basta che rimangano inviolati i 
principî. Queste leggi, questi consigli verranno pubblicati 
dal governo, non già quando la mente è ottenebrata ed il 
senso comune pervertito dai pregiudizî, ma quando la spada 
della rivoluzione ha già rimosso gli ostacoli, quando i 
contadini e gli operai avranno rotto l'incanto che <add resp="ed">li</add> 
mantiene tra i fragili ceppi del proprietario e del 
capitalista; il governo non dovrà sospingere a fare, cosa 
impossibile ai governi, ma frenare alquanto, indirizzare, 
dirigere le passioni che la rivoluzione ha sfrenate.</p>
<p>Fin qui della parte economica. Ora faremo 
un'osservazione che riguarda la politica. Il governo 
rappresentativo è discreditato in Europa; l'assemblea eletta a 
rappresentare i diritti del popolo ad altro non serve che a 
convalidare e vestire con una maschera di legalità e di 
giustizia le usurpazioni della tirannide. Non havvi principe, 
dittatore o ministro, il quale non faccia decidere secondo le 
proprie intenzioni il congresso che la nazione ha eletto a 
guarentigia de' proprî diritti; queste assemblee, sovente 
sono d'impaccio al pronto operare, senza mai essere di 
ostacolo al male; nascono dalla corruttela, e vivono finché la 
forza crede dover subire il loro importuno garrito; odiose al 
tiranno, comecché accarezzate, sono sprezzate dalla nazione. 
Questo tristo fatto, che sembra conseguenza di loro natura, è 
l'effetto del modo come oggi sono regolati i rapporti sociali: 
l'utile privato essendo in opposizione col pubblico, produce 
una diversità di mire, di desiderî, di speranze, e quindi la 
irriconciliabile discordia delle idee e delle opinioni; e di più, 
il potere che ha il principe, il dittatore, il ministro, di 
concedere cariche, distribuire oro ed onori, fan sì che le tante 
opinioni riluttanti, trovando l'utile su di una via comune, si 
accordano nel vendersi ad un padrone e cospirano verso il 
fine che da esso gli viene indicato. Invece, se il governo non 
avrà doni da distribuire, né pene da infliggere, se l'utile d'un 
cittadino dipende dal guadagno della società di cui fa parte, e 
la prosperità di questa dalla prosperità dell'intera nazione, vi 
sarà in tutti unità di mire, di desiderî, di speranze, e quindi 
concordia nelle idee e nelle opinioni. Ma quantunque il 
nuovo patto sociale ridona all'assemblea quella forza, di cui 
ora manca, pure egli è cosa interessante di non perdere di 
mira una verità che dalla stessa natura umana risulta. Le 
assemblee, capacissime nel sindacare, sono incapaci di 
concepire e di eseguire, quindi, per conservare la necessaria 
energia nelle intraprese del governo, bisognerà sempre 
(adattando alle circostanze il principio) affidare ad un solo 
l'incarico di concepire il disegno e di effettuarlo, quindi unità 
ed energia nell'azione, riserbandosi l'assemblea un perpetuo 
ed illimitato sindacato. Non altrimenti governavasi il Senato 
di Roma; e finché nella repubblica non vi furono poveri per 
vendersi e ricchi per comprarli ed ogni cittadino era soldato, 
la libertà non corse mai rischio veruno. Per contro, nei Stati 
moderni non v'è potere, limitato che sia, il quale non tenti e 
non riesca ad usurpare; ciò dipende dalla condizione 
economica della società, ed ogni rimedio, finché non cangia 
il patto, è vano.</p>
<p>Molti osserveranno che, per attuare una simile 
trasformazione, sarà necessario far violenza ai proprietarî 
ed ai capitalisti; e noi risponderemo che sì; e in forza di quel 
diritto medesimo che hanno gli oppressi di abbattere la 
tirannide, che ha la società presente contro i ladri.</p>
<p>Finalmente, se in cotesta trasformazione, certo meno 
violenta di quello che molti si vanno immaginando, molti 
interessi privati soffriranno, e moltissimi cadranno nella 
lotta, noi risponderemo che le rivoluzioni in cui tutti si 
salvano, esistono solo nella mente dei dottrinanti e degli 
utopisti; la rivoluzione è sempre una lotta di oppressi contro 
una classe di oppressori, quindi se vi sarà vittoria, vi sarà 
eziandio disfatta; scacciare un re dal trono non è rivoluzione: 
la rivoluzione si compie quando le istituzioni, gli interessi, su 
cui quel trono poggiava, son cangiati.</p>
<p>Conchiudiamo, ripetendo agli economisti le medesime 
loro parole: “<quote rend="italic">Non si giunge senza perdite sulla breccia. 
Né possiamo tener conto delle vittime che il carro del 
progresso schiaccia nel suo corso</quote>”. Ed usando il 
medesimo linguaggio di Malthus diremo: “<quote rend="italic">La Natura ha 
prescritto all'uomo di lavorare per vivere, l'ozioso non ha 
piazza nel banchetto della vita; la Natura gli comanda 
d'andarsene, né tarderà dare ella medesima esecuzione alla 
sua sentenza</quote>”.</p>
<p>. La filosofia della storia prova ad evidenza che l'umano 
istinto, come è sua natura, considerando la sola apparenza e 
l'effetto immediato delle cose, senza riflettere sulle 
conseguenze che ne risultano, va soggetto ad un continuo 
errare; quindi la pubblica educazione, che ferma l'attenzione 
e sviluppa il pensiero, non solo è dovuta di diritto ad ognuno, 
ma è il cardine principale della libertà.</p>
<p>Il Filangieri, col suo naturale splendore, lungamente ha 
ragionato di ciò; ma suo malgrado, soggiacque a pregiudizî 
ed alle opinioni dell'epoca. Egli richiede la prosperità 
universale come una condizione indispensabile alla felicità di 
uno Stato <quote>“che può dirsi ricco e felice, <seg type="inciso">egli scrive,</seg> solo 
quando ogni cittadino, con un lavoro discreto di alcune ore, 
può comodamente supplire ai suoi bisogni ed a quelli della 
sua famiglia”</quote>. Nell'epoca in cui visse l'Autore, 
l'accrescimento continuo del prodotto faceva credere come 
cosa possibile che la prosperità potesse un giorno non 
ugualmente ma equamente spandersi su tutti; non ancora 
l'esperienza avea dimostrato il contrario e disingannato gli 
illusi; non ancora la ragione avea sentenziato che l'universale 
miseria e l'opulenza di pochissimi è il risultamento 
inevitabile del presente patto sociale.</p>
<p>Il Filangieri adattò il suo sistema d'educazione ad una 
società composta di due classi, ricchi e non ricchi; destinava 
i primi a servire la società con la mente, i secondi con le 
braccia, e quindi due metodi diversi di educazione. Per 
impedire che sorgessero un gran numero di semi–dotti, che 
ora si vedono, i quali senza utile della scienza privano il 
lavoro di braccia, fece in modo che la dottrina fosse 
accessibile, per le spese che richiedeva, ai soli ricchi. Ma 
cotesta base, sulla quale poggiano le diverse parti del suo 
sistema, egregie tutte, è erronea.</p>
<p>La diversità delle incumbenze, cioè: servire la società 
con la mente o con le braccia, dal sistema del Filangieri era 
resa ereditaria, ed il popolo sarebbe stato diviso in due classi, 
non solo separate dal caso distributore delle ricchezze, ma 
dalle leggi, che non per diritto, ma di fatto accordavano ai 
soli ricchi il monopolio della scienza. Né il vendere a caro 
prezzo la dottrina avrebbe minorato il numero de' 
semi–dotti, anzi ciò l'avrebbe accresciuto oltre misura. La 
vera dottrina è raggiunta solo da quelli che la Natura 
predispone a ciò, concedendo loro le necessarie facoltà per 
conseguirla, ed a questa predisposizione, che sola non basta, 
fa d'uopo che si aggiungano de' gagliardi moventi, che gli 
avvenimenti, a cui la società va soggetta, creano; e tanto 
l'una, come gli altri difficilmente si riscontrano, raramente 
operano fra il giro ristrettissimo dei ricchi, a cui 
l'abbondanza, il lusso inflaccidiscono le fibre, e più all'ozio 
che alla solerzia li predispongono; i ricchi non sarebbero che 
semidotti, e divenuta la dottrina un privilegio da ottenersi a 
prezzo d'oro, i semi–ricchi, per far comprendere i loro figli 
fra coloro che debbono servire lo Stato con la mente, ovvero 
comandare, farebbero qualunque sacrifizio, ed il numero dei 
semi–dotti verrebbe accresciuto in immenso; inoltre ne 
seguirebbe lo scadimento, l'avvilimento del lavoro, e di 
coloro che i ristretti mezzi condannerebbero a servire la 
patria con le braccia. Così ogni legge, che per impedire un 
male qualunque, pregiudica la libertà e l'uguaglianza, 
produrrà sempre un effetto diverso da quello che si propone 
il legislatore.</p>
<p>Gli uomini sono naturalmente inclinati al lavoro delle 
braccia; si giovano delle facoltà mentali per agevolare il 
lavoro di quelle; la dottrina, l'astrazione non è naturale 
all'uomo. Ma i governi d'oggi, che per intervenire in ogni 
cosa creano un numero strabocchevole di salariati; la 
farragine di leggi oscure e contraddittorie d'onde pullulano a 
sciami i curiali come dalla putredine gli insetti, e salariati e 
curiali impinguandosi a spese di coloro che lavorano, 
hanno diviso la società in <hi rend="italic">scorticatori</hi> e 
<hi rend="italic">scorticati</hi>, ed avvilito il lavoro. Ognuno, se sa leggere, 
potendo farsi comprendere fra i primi, crede avvilirsi se 
adopera la vanga o conduce l'aratro. Ma, allorché sarà data al 
lavoro la considerazione che merita, nessuno l'abbandonerà 
per una semi–dottrina che non potrà fruttargli né 
considerazione né lucro. Lasciamo a tutti aperta la via che 
mena alla scienza, ed essa sarà percorsa, volontariamente, 
solo da coloro che la Natura ha destinato a sublimarsi in essa. 
Questo è il principio generale sul quale bisogna basare il 
sistema d'educazione, nei particolari egregiamente svolto dal 
Filangieri; e però noi <add resp="ed">non faremo che</add> accennare poche idee 
senza dilungarci su di un argomento ampiamente trattato da 
grandissimi ingegni.</p>
<p>Sino all'età dei sette anni, le cure materne sono 
indispensabili ai fanciulli, sono prescritte dalla Natura: 
raggiunta questa età lo sviluppo fisico è pienamente 
assicurato, l'educazione del fanciullo verrà affidata allo 
Stato.</p>
<p>Ogni Comune avrebbe il suo ginnasio ove si 
troverebbero tutti i mezzi necessarî allo sviluppo completo 
delle facoltà fisiche e morali. Né dovrebbe trascurarsi la 
sublime idea del Campanella di adornare le pareti con dipinti 
che tutte le scienze rappresentassero.</p>
<p>Non dovrebbero i convittori vivere in comune, 
imperocché per ottenere l'unità nazionale bisogna riserbare 
integra ogni individualità, ed il vivere sempre insieme forma 
sette, quindi i giovanetti sarebbero tutti alunni esterni.</p>
<p>L'educazione in questi ginnasi durerebbe sino all'età di 
quindici anni, nel qual tempo ogni alunno apprenderebbe 
un'arte di suo gradimento. Dai quindici ai sedici tutti 
sarebbero obbligati di assistere ad un corso di filosofia civile 
ed origine di tutti i culti, onde ognuno imparasse i diritti di 
cittadino e potesse garentirsi dalla superstizione. Ai sedici 
anni le naturali inclinazioni son pienamente sviluppate, ogni 
giovane dichiara la sua volontà, e sceglie l'arte o la 
professione alla quale vuol dedicarsi. Lo Stato gli accorda 
altri due anni d'istruzione nella specialità da esso prescelta, e 
queste scuole di tecnologia si troverebbero nelle principali 
città d'Italia. A diciotto anni la tutela della nazione cessa, ed 
il giovane, avendo il diritto di entrare in un'associazione di 
sua scelta, è dichiarato cittadino e milite, e deve da sé 
procacciarsi da vivere.</p>
<p>Ragioneremo ora dell'educazione delle donne e di ciò 
che ad esse riguarda, con la brevità medesima che ci siamo 
imposti in questo ramo della costituzione sociale. Sarebbe 
stata una lacuna troppo significante, tacendo della più bella 
parte del genere umano, depositaria dei più vivi ed ardenti 
piaceri. La Natura ha dato loro fibre più delicate e più 
sensibili delle nostre, e però le loro sensazioni vivissime non 
possono essere che fugaci; elleno non possono sopportare 
lungamente l'impero di una passione, che deve in loro 
ammorzarsi con la rapidità medesima che si desta. Capaci di 
quelle azioni ove il decidersi e l'eseguire succedonsi 
rapidamente, son poi incapaci di sopportar a lungo dolori, e 
mirare al conseguimento di un fine con attenzione profonda e 
prolungata: brillano sì, ma non grandeggiano.</p>
<p>L'amore nelle donne ha un carattere diverso che 
nell'uomo; l'uomo s'accende delle bellezze della donna e 
desidera fortemente, la donna invece è presa dall'amore che 
inspira, non desidera, ma brama di essere desiderata. Dante 
parlando di Francesca, ha espresso questa idea:</p>
<quote rend="block">
<lg><l>Amor che a nullo amato amar perdona</l>
<l>Mi prese <hi rend="italic">del costui piacer</hi> sì forte</l></lg></quote>

<p>di quinci il pudore, che accresce in altri il desiderio. 
Epperò <add resp="ed">la</add> preponderanza dell'amore sulle altre passioni, 
aggiunte alle cure ed agli incomodi di dovere esser madre, la 
rendono inabile al governo ed alla milizia, quindi non 
potrebbero aver voto nelle cose pubbliche. Ma, d'altra parte, 
la Natura, avendole create abili a procacciarsi come vivere, 
le ha dichiarate, perciò, indipendenti e libere, e tale dovrà 
essere la loro condizione sociale. Esse saranno educate come 
gli uomini, con i riguardi e le modifiche nel metodo, che si 
debbono alla gentilezza del sesso; al pari degli uomini, con 
uguali diritti, dovranno essere ammesse in quelle società che 
prescelgono. Probabilmente i lavori da sarto, da crestai, le 
belle arti, da donne sarebbero tutte esercitate.</p>
<p>Tutte le leggi sono scaturite dalle dipendenze che la 
violenza e l'ignoranza stabili fra gli uomini; ed in tal guisa il 
matrimonio risultò dai ratti che i più forti fecero delle più 
belle, e se ne usurparono il godimento. La Natura, per contro, 
sottopone l'unione dei due sessi alla sola legge dell'amore, e 
se un'altra regola, qualunque siasi, interviene, l'unione 
cangiasi in contratto, in prostituzione. La meretrice che senza 
amore vende il suo corpo, la donna che senza amore 
sottoscrive ad un contratto matrimoniale si prostituiscono 
ugualmente. La prima vi è costretta dal bisogno e vendesi per 
breve tempo, l'altra è più spregevole, perché, senza bisogno, 
vendesi per sempre; quella non promette amore né si obbliga 
a rinunziarvi, questa lo promette per sempre quasi 
premeditando lo spergiuro. L'amore adunque nel nostro patto 
sociale sarà la sola condizione richiesta che rende legittimo il 
congiugnimento de' due sessi; se manca l'amore, la 
volontà, la libertà diventa prostituzione<note place="foot"><p><add resp="ed">Dopo la parola <hi rend="italic">libertà</hi> non c'è la virgola; e 
questo pare quindi il senso.</add></p></note>.</p>
<p>La comunanza delle donne non è naturale, l'amore è 
esclusivo, quasi tutti gli animali non si accoppiano che con 
una sola femmina; le varie coppie si formeranno da sé, 
l'unione durerà finché dura l'amore, cessato questo l'unione è 
sciolta di fatto.</p>
<p>L'uomo deve provvedere alla sussistenza della sua 
compagna finché i doveri di madre gl'impediscono di 
lavorare.</p>
<p>I figli rimarranno con la madre, alla quale per legge di 
Natura appartengono. Sino ai sette anni essa provvederà, con 
l'aiuto del padre, che dovrà concorrere alle spese necessarie 
per essi con una somma proporzionata ai suoi lucri. Dai sette 
anni ai diciotto la Nazione ne assume la tutela e l'educazione; 
ai diciotto sono liberi affatto e provvedono a loro medesimi.</p>
<p>Non essendovi testamenti, né le altre mostruose leggi 
che vorrebbero rendere ereditario finanche il merito<note place="foot"><p><add resp="ed">Questa parola è di incerta lettura.</add></p></note>, il formarsi e lo 
sciogliersi delle coppie non ha ostacoli né impaccio di sorta 
alcuna.</p>
<p>Qui fo fine ed avendo misurate le vele col vento ed il 
timone con l'onde, non mi sono imposto l'obbligo di risolvere 
il problema sociale; il mio proposito è stato di mostrare la 
profondità delle piaghe, e l'inefficacia d'ogni rimedio, finché 
non venga estirpato il diritto di proprietà e le sue 
conseguenze, e questo proposito credo d'averlo compito; 
spetta all'intera nazione di stabilire, dopo aver tolto gli 
ostacoli che ho additati, la sua nuova costituzione, e se ho 
cercato d'indicarne i punti principali, l'ho fatto solo per 
rintuzzare la stupida risposta: <hi rend="italic">è impossibile vivere 
altrimenti</hi>. Il rinvenire in questo cenno degl'inconvenienti 
non sarà difficile, ma saranno, certamente, molto minori 
de' mali sotto cui l'umanità geme oppressa, mali che 
fatalmente, senza tregua, ingrandiscono; mali, che la 
prepotente forza dell'abito fa credere inevitabili, e perciò 
vengono, con pazienza, sofferti.</p>
<p>Nella ricerca della nuova costituzione sociale ho 
seguito il metodo semplicissimo, che il corso naturale degli 
avvenimenti additavami: distruggere il presente, e creare il 
nuovo patto sociale, basandolo su' principî che le leggi 
magistrali della Natura c'insegnano. Ho svolto poi i vantaggi 
del sistema dimostrando che le tendenze funeste della 
presente società vengono completamente a cangiarsi.</p>
<p>Conchiudo con rammentare a' conservatori che la 
rivoluzione sociale non sarebbe affrettata neppur di un'ora, 
eziandio se tutto il mondo riconoscesse attuabile un nuovo 
ordinamento sociale; questa crisi della società dipende da 
cagioni assai più terribili e fatali; essa dipende dalle tendenze 
che inesorabilmente, in progressione geometrica, si 
manifestano. Potete voi, non già estirpare la miseria, ma 
evitare che cresca? potete voi negare che la forza materiale è 
dalla parte di coloro che soffrono? e se le tradizioni e 
l'inerzia formano il solo fascino per cui la società presente 
non crolla, in un istante impreveduto può rompersi l'incanto.</p>
<p>. Senza accordare importanza soverchia a' colori d'una 
bandiera ed alla formola scritta su di essa, esporremo la 
nostra opinione su di ciò, poiché trattasi di cosa che richiede 
pochissima fatica; opinione di cui ci faremmo i propugnatori 
in un'assemblea, se mai potesse capitarne l'occasione.</p>
<p>Fintanto che la nazione non sarà perfettamente libera, 
ed avrà completamente debellati i suoi nemici, non bisogna 
né discutere, né porre in dubbio, quale dovrà essere la 
bandiera che ci condurrà alla battaglia. Il vessillo 
tricolore è da tutti riconosciuto, e ciò basta: ove sventola e 
rannoda de' guerrieri intorno a sé, questi guerrieri 
combattono pel trionfo della rivoluzione italiana, e nessun 
rivoluzionario può astenersi dal seguirli; ma se su tale 
bandiera scorgesi un simbolo od una formola, allora ognuno 
ha il diritto di dire: quella causa non è causa che mi riguarda, 
e per la quale io combatto; proporre formole è un dissolvere, 
e dissolvere per puerile soddisfazione personale.</p>
<p>Terminata la guerra, ricostituita l'Italia, conserverà 
essa il tricolore vessillo, o adotterà un'altra bandiera? pare 
che le opinioni potrebbero dividersi su tale argomento; alcuni 
sosterrebbero con ragione che la nuova costituzione sociale, 
non ammettendo divisione di potere, ma le leggi, la loro 
esecuzione, il loro sindacato, tutto trovandosi nel popolo, la 
pluralità de' colori, che precisamente accenna è assurda, 
quindi diranno: sia qual si voglia il colore della bandiera, ma 
sia un solo. Altri invece potranno sostenere che il vessillo 
tricolore, intorno a cui si saranno vinte tante battaglie, è 
troppo caro, è troppo ricco di gloriose reminiscenze, per 
abbandonarlo, perché non trovasi perfettamente d'accordo 
con la logica: noi saremmo tra questi ultimi, proponendo solo 
che il berretto frigio ne sormonti l'asta, escludendo ogn'altro 
simbolo d'autorità e di conquista, e che nel mezzo di esso, 
l'<hi rend="italic">archipendolo</hi> indichi come l'uguaglianza sia il patto 
fondamentale di nostra costituzione.</p>
<p>Rimane ora a discutere quale sarà la formola che 
adotterà la nazione, noi trascriveremo il ragionamento 
sensatissimo, che troviamo nell'opera di Ausonio Franchi, 
<title>La Religione del secolo XIX</title>, in cui si fa paragone tra 
la formola francese, <quote rend="italic">Libertà, Eguaglianza, Fratellanza</quote> 
e la formola di Mazzini, <quote rend="italic">Dio e Popolo</quote>:</p>
<p>“Esaminiamo <hi rend="italic">le differenze radicali, finora poco 
avvertite, e nondimeno importanti</hi>, che Mazzini scorge fra 
una formola e l'altra. <quote>“La Francese è essenzialmente 
<hi rend="italic">storica</hi>; ricapitola in certo modo la vita dell'umanità 
nel passato, accennando poco definitivamente al futuro”</quote>. 
Questo giudizio, né quanto al passato, né quanto al futuro, 
non parmi esatto. La formola: <quote rend="italic">Libertà, Eguaglianza, 
Fratellanza</quote>, non può dirsi che recapitoli la vita reale 
dell'umanità nel passato; perché non può ricapitolarsi quello 
che non è ancora esistito, e Mazzini per fermo non saprebbe 
indicarci nessun'epoca della storia in cui già regnasse la 
libertà, l'eguaglianza e la fratellanza universale. Onde 
egli stesso, tracciando l'ordine e lo sviluppo con cui si 
vennero elaborando i tre elementi della formola, parla 
sempre dell'<hi rend="italic">idea</hi>, non mai del fatto. E però, se la 
formola teoricamente è la ricapitolazione del passato, 
praticamente è la legge del futuro; legge non <hi rend="italic">poco 
definita</hi>, ma così chiara, che non ha mestieri d'alcuna 
spiegazione; così vasta, che abbraccia tutte le condizioni 
private e pubbliche della vita; così progressiva, che 
nemmeno col pensiero si può oltrepassare la perfezione, che 
prefigge qual meta alla carriera dell'umanità.</p>
<p><quote>“La formola italiana <seg type="inciso">(così appella Mazzini la sua)</seg> è 
invece radicalmente filosofica; accettando le conquiste del 
passato, guarda risolutamente al futuro, e tende a definire il 
metodo più opportuno allo svolgimento progressivo delle 
facoltà umane”</quote>. Confesso che tutto questo periodo è per me 
un enigma. In qual senso può mai chiamarsi <hi rend="italic">filosofica</hi> 
l'espressione: <quote rend="italic">Dio e il Popolo</quote>? Nessuno di questi due 
termini ha qualche relazione particolare con la filosofia: non 
<hi rend="italic">Dio</hi>, perché è concetto religioso anziché scientifico; 
non il <hi rend="italic">Popolo</hi>, perché è concetto empirico anziché 
scientifico razionale. E come può dirsi che quella formola 
<hi rend="italic">accetti le conquiste del passato</hi>? Né <hi rend="italic">Dio</hi> né il 
<hi rend="italic">Popolo</hi> sono principî che l'umanità abbia 
conquistato: ma l'uno è il simbolo di un sentimento 
connaturale allo spirito umano, e l'altro per sé non è che un 
fatto materiale. Come può dunque <hi rend="italic">guardare al futuro</hi>? 
Come <hi rend="italic">tendere a definire un metodo</hi> qualsiasi per <hi rend="italic">lo 
svolgimento delle umane facoltà</hi>? Ho un bel ripetere a me 
stesso: <hi rend="italic">Dio e il Popolo</hi>; io non ritrovo in queste parole 
né <hi rend="italic">passato</hi>, né <hi rend="italic">futuro</hi>; non ci veggo né 
<hi rend="italic">definizione</hi>, né <hi rend="italic">metodo</hi> di sorta; non ci sento né 
<hi rend="italic">progresso</hi>, né <hi rend="italic">svolgimento</hi> di nessuna facoltà: 
scientificamente non ci trovo nulla; perché <hi rend="italic">Dio</hi> è 
un'incognita, e il <hi rend="italic">Popolo</hi> è un fenomeno di storia 
naturale.</p>
<p><quote>“La prima esprime compendiato un grande 
<hi rend="italic">fatto</hi>: la seconda scrive su la bandiera un 
<hi rend="italic">principio</hi>. La prima definisce, afferma il progresso 
compiuto: la seconda costituisce lo strumento del progresso, 
il mezzo, il modo per cui deve compirsi”</quote>. A me sembra tutto 
il contrario. La formola francese non esprime un <hi rend="italic">fatto</hi>, 
ma un <hi rend="italic">principio</hi>; perché i suoi elementi sono idee, 
sono verità che hanno ancora da incarnarsi e realizzarsi nella 
storia. Essa adunque afferma bensì un progresso compiuto 
nell'ordine del pensiero, ma determina insieme la legge del 
progresso da compiersi nell'ordine dell'azione. All'incontro, 
la formola di Mazzini non significa né il <hi rend="italic">progresso 
compiuto</hi>, né quello da compirsi; né la verità d'un 
principio, né la legge d'un fatto; e l'ingegno il più acuto ed 
analitico del mondo non arriverà giammai a scoprire in 
quelle due voci la costituzione di uno <hi rend="italic">strumento</hi>, di un 
<hi rend="italic">mezzo</hi>, di un <hi rend="italic">modo</hi> quale che sia di 
<hi rend="italic">progresso</hi>.</p>
<p>Ben ve lo scorge Mazzini, lo so; ma ve lo scorge 
mediante un commento che dà ai due termini un senso tutto 
suo proprio. Egli continua infatti: <quote>“Una formola 
filosofico–politica, per aver dritto e potenza d'avviar 
normalmente i lavori umani, deve racchiudere due sommi 
termini: la surgente, la sanzione morale del progresso: la 
<hi rend="italic">legge</hi> e l'interprete della legge”</quote>.</p>
<p>Questa nozione della formola politica, a mio avviso, è 
falsa. Una formola scientifica non è altro, che l'espressione 
chiara e concisa, e quasi la riduzione a' minimi termini di 
una legge. Ora che cosa sono, nel linguaggio filosofico, le 
leggi? Sono i rapporti naturali e necessarî degli esseri. Ma 
per determinare questi rapporti non fa d'uopo di assegnarne 
la surgente; e nessuna legge fisica, matematica, metafisica e 
morale si fa dipendere in alcuna guisa dal concetto della sua 
causa. Dunque il primo termine, che Mazzini prescrive alla 
formola, non le appartiene. E non le appartiene neppur il 
secondo, che è, giusta la sua dottrina, la <hi rend="italic">sanzione</hi> o 
l'<hi rend="italic">interpretazione</hi> della legge. In primo luogo, perché la 
<hi rend="italic">sanzione</hi> d'una legge non ha che fare con la sua 
<hi rend="italic">interpretazione</hi>: identificare l'una con l'altra, è 
distruggerle entrambe. In secondo luogo, perché la formola 
d'una legge è affatto diversa ed indipendente dalla sua 
interpretazione e dalla sua sanzione: le sono quistioni 
d'ordine e di natura al tutto differente: confonderle in una è 
renderle insolubili tutte.</p>
<p>La formula politica adunque non deve esprimere altro 
che la legge sociale, ossia i rapporti naturali e necessarî 
de' cittadini verso la nazione, e delle nazioni verso 
l'umanità. <hi rend="italic">La surgente</hi> poi e la <hi rend="italic">sanzione</hi> di 
questa legge sono due problemi a parte, gravissimi e 
importantissimi quanto si voglia, ma indipendenti dalla 
formola. Dunque allorché Mazzini soggiunge: <quote>“Questi due 
termini mancano alla formola francese, costituiscono 
l'italiana”</quote>, pronuncia, senz'accorgersene il più grande elogio 
di quella e la più severa condanna della sua.</p>
<p><quote>“La surgente, la sanzione morale della legge sta in Dio, 
cioè in una sfera inviolabile, eterna, suprema, su tutta quanta 
l'umanità, e indipendente dall'arbitrio, dall'errore, dalla forza 
cieca e di breve durata. Più esattamente Dio e legge sono 
termini identici”</quote>. Con questo commento, lungi dallo spiegare 
la sua formola, Mazzini l'immerge in un pelago di nuove 
difficoltà e di nuovi misteri. Se <hi rend="italic">Dio e legge sono termini 
identici</hi>, la sua tesi, che la <hi rend="italic">surgente</hi>, la <hi rend="italic">sanzione 
della legge sta in</hi> Dio, equivale precisamente a quest'altre: 
la surgente della legge è la legge: – la sanzione della legge è 
la legge; – la surgente di Dio è Dio; – la sanzione di Dio è 
Dio; – la legge è la legge, – Dio è Dio. – E che senso daremo 
noi a questo gergo? Inoltre se la legge è Dio, convien 
dunque sapere che cos'è Dio per conoscere che cosa sia la 
legge. E il Dio di Mazzini qual è? Ecco il nodo della 
questione. L'accennare, come egli fa, <quote rend="italic">ad una sfera 
inviolabile, eterna, suprema</quote>, non è definire; poiché a tutte 
quante le religioni e le sette possono appropriarsi quelle belle 
parole; ma son parole! Avanti d'accettare la sua formola, 
dobbiamo chiedergli che ci dica una buona volta, senza 
ambagi e senza tropi, che cos'è Dio? Ovvero fra i varî Dei 
presentemente noti in Europa, qual è il suo? Teologicamente 
noi possiamo annoverarne quattro, assai diversi fra loro: il 
Dio degli ebrei, il Dio de' cattolici, il Dio de' 
maomettani, e il Dio de' protestanti. Filosoficamente, poi, 
li Dei possono contarsi a centinaia. Ciascuno de' molti 
sistemi di panteismo, di materialismo, di spiritualismo, 
d'idealismo ecc., ha un suo Dio particolare, che è sempre la 
negazione del Dio di ciascun altro. Or bene: fra questa turba 
di Dei, qual è il Dio che Mazzini adora e che vuol farci 
adorare? Da' suoi scritti non mi venne mai fatto di 
raccapezzarlo; poiché ci sono frasi per tutti: ce n'è per il Dio 
del papa, per quello di Lutero, per quello di Maometto, per 
quello di Socino, per quello di Rousseau, per quello di 
Spinoza. Non è dunque possibile che la sua formola abbia 
un valore, finché il primo e massimo elemento non è ben 
definito.</p>
<p>“L'interpret<add resp="ed">azione</add> della legge fu problema continuo 
all'umanità. – La formola italiana affida l'interpretazione 
della legge al popolo, cioè alla Nazione, all'Umanità 
collettiva, all'associazione di tutte le facoltà, di tutte le forze, 
coordinate ad un patto”. Qui abbiamo una certa definizione; 
ma siccome è arbitraria, così non vale a costituire né legge né 
formola veruna. Chi abbia già del <hi rend="italic">Popolo</hi> la sublime 
idea che a Mazzini venne inspirata dal suo nobile cuore, dirà 
come lui, certamente: ma i termini d'una formula, di una 
legge sociale, devono portare in se stessi il loro valore, e non 
ritrarlo dall'arbitrio e dall'intenzione dello scrittore. Fra i due 
termini <quote rend="italic">Dio e il Popolo</quote>, non è espresso alcun rapporto; 
dunque o bisogna supporre che l'unico rapporto possibile sia 
quello di Mazzini; o altrimenti la sua formula non significa 
nulla perché non determina nulla. Il primo caso non è 
ammessibile, dacché ripugna egualmente alla logica ed alla 
storia; dunque sta il secondo.</p>
<p><quote>“La formola italiana, intesa a dovere, sopprime dunque 
per sempre ogni casta, ogni interprete privilegiato, ogni 
intermediario per diritto proprio tra Dio, padre e inspiratore 
dell'umanità, e l'umanità stessa”</quote>. Ma perché possa produrre 
tanti bei frutti la formola va <hi rend="italic">intesa a dovere</hi>, 
cioè nel senso di Mazzini; ché, altrimenti, preso ciascun 
termine come suona, non ha senso alcuno determinato. E 
questa clausola sola non prova abbastanza la completa nullità 
della <hi rend="italic">formula mazziniana</hi>? La francese all'incontro 
<hi rend="italic">sopprime ogni casta, ogni interprete privilegiato</hi>, senza 
bisogno di chiose che ne la facciano <hi rend="italic">intendere a 
dovere</hi>; ma semplicemente in virtù del senso naturale, 
ordinario e vulgarissimo delle parole. Dovunque sia libertà, 
eguaglianza e fratellanza, ivi è impossibile fino il concetto di 
casta e di privilegio; laddove Dio e il Popolo son dappertutto, 
e pure dappertutto regna il privilegio e la casta.</p>
<p><quote>“La formula italiana, generalizzata da una nazione 
all'associazione delle nazioni, dichiara fondamento d'una 
teoria della vita: <hi rend="italic">Dio è Dio, e l'umanità è suo profeta</hi>”</quote>. 
Non so capire come un apostolo del progresso abbia potuto 
tenere questo linguaggio che odora così forte di musulmano. 
Oh! Mazzini dovea lasciarlo a quei devoti e fanatici settarî, 
i quali credono tanto più fermamente una cosa, quanto più è 
incomprensibile ed assurda; ma egli parla ad uomini civili 
del secolo XIX, e sa meglio di me che costoro non sono 
disposti a credere se non quello che intendono. O spera forse 
d'aver loro tolto ogni dubbio e chiarita ogni difficultà con 
quella strana definizione: <hi rend="italic">Dio è Dio</hi>? E quando 
avranno imparato che Dio è Dio, conosceran poi davvero che 
cos'è Dio? Quando pure gli concedano che l'<hi rend="italic">Umanità è 
profeta di Dio</hi>, potranno persuadersi d'aver trovato <hi rend="italic">il 
fondamento d'una teoria della vita</hi>? Una <hi rend="italic">teoria</hi> non 
può assumere per <hi rend="italic">fondamento</hi> se non un principio 
certo ed evidente; e Mazzini vuol fondare <hi rend="italic">la teoria della 
vita</hi> sopra d'un giuoco di parole, sopra di un'incognita?</p>
<p><quote>“La formula italiana è dunque essenzialmente, 
inevitabilmente, esclusivamente repubblicana; non può 
uscire che da una credenza repubblicana; non può inaugurare 
che repubblica”</quote>. Ed anche questa conclusione è fallace. La 
formula <quote rend="italic">Dio e il Popolo</quote> non è, e non può dirsi né 
<hi rend="italic">esclusivamente</hi>, né <hi rend="italic">inevitabilmente 
repubblicana</hi>, poiché è <hi rend="italic">essenzialmente</hi> 
indeterminata, ossia nulla. Essa riceve il suo significato dal 
carattere di chi la proclama; ed è repubblicana sulla bandiera 
di Mazzini, come sarebbe teocratica su quella di Pio IX.</p>
<p><quote>“La formula francese, non accennando alla surgente 
eterna della legge, ha potere per difendere con la forza, co 'l 
terrore, non con l'educazione, alla quale manca la base, le 
conquiste del passato; è muta, incerta, mal ferma su 
l'avvenire”</quote>. V'ha qui un gruppo di metafore, in cui 
non veggo lume da nessuna parte. Accusare una 
formula di non potersi <hi rend="italic">difendere</hi>! Mescolare insieme 
formula e <hi rend="italic">forza</hi>; formula e <hi rend="italic">terrore</hi>, formula ed 
<hi rend="italic">educazione</hi>! O che? La formula dev'essere dunque un 
esercito o una fortezza, una scuola o un'accademia? E la 
formula di Mazzini ha dunque il <hi rend="italic">potere di educare</hi>? A 
crederlo però aspetteremo di vederla salire in bigoncia, e di 
ascoltare le sue pedagogiche lezioni!. – Del resto che la 
francese <hi rend="italic">non accenni alla surgente della legge</hi>, è 
appunto il suo pregio e il suo merito principale; e che sia 
<hi rend="italic">muta, incerta, mal ferma su l'avvenire</hi>, non può 
sostenerlo, se non chi ignori o voglia affatto dimenticare il 
senso più ovvio delle parole <quote rend="italic">libertà, eguaglianza, 
fratellanza</quote>.</p>
<p>Il rimanente del suo discorso dovrei dire, se non si 
trattasse di Giuseppe Mazzini, che offende troppo il senso 
comune: <quote>“La formola francese non definendo 
l'<hi rend="italic">interprete</hi> della legge, lascia schiuso il varco 
agl'interpreti privilegiati, papi, monarchi o soldati. Quella 
formola poté nascere dagl'ultimi aneliti d'una monarchia: 
sussistere ipocritamente in una repubblica che strozzava la 
libertà repubblicana di Roma: soccombere sotto il nepote di 
Napoleone, che dichiarava: <quote rend="italic">io sono il migliore interprete 
della legge, io sarò tutore alla libertà, all'eguaglianza, alla 
fratellanza de' milioni</quote>”</quote>. Come! Mazzini trova modo di 
associare insieme questi concetti: libertà e <hi rend="italic">privilegio</hi>, 
eguaglianza e <hi rend="italic">papa</hi>, fraternità e <hi rend="italic">monarca</hi> o 
<hi rend="italic">soldato</hi>! Ma se questi non sono concetti 
rigorosamente, evidentemente, palpabilmente 
contraddittorî, c'insegni un po' che cosa sia ripugnanza e 
contraddizione; giacché, se mi permette di ragionare con la 
sua logica, io gli convertirò tutti gli assurdi in altrettanti 
assiomi. Inoltre, quel rimprovero che esso rivolge alla 
formola francese, mi fa nuovamente dubitare ch'egli esiga 
proprio dalle formole l'officio degli schioppi, dei cannoni e 
delle bombe.</p>
<p>Ma non è una stranezza, a dir poco, l'imputare ad una 
formola le iniquità di un governo? Quelle iniquità erano 
forse una conseguenza legittima e necessaria di quella 
formola? Questo governo era forse fedele al suo principio? A 
chi mai farà credere Mazzini che se in luogo delle parole: 
<quote lang="fre">liberté, égalité, fraternité</quote>, fosse stato scritto 
in fronte a' pubblici monumenti: <quote rend="italic">Dio e il Popolo</quote>, 
l'assemblea francese non avrebbe decretato la spedizione di 
Roma, né il Bonaparte avrebbe fatto il <hi rend="italic">colpo di stato</hi>? 
Le parole: <quote rend="italic">Dio e il Popolo</quote> ben erano scritte sulle 
bandiere di Roma; e perché non fecero il miracolo di 
salvarla? Perché Mazzini non isconfisse i battaglioni 
francesi, non disperse le artiglierie tedesche, non mantenne 
saldi ed incolumi i bastioni italiani, co 'l suo magico grido: 
<quote rend="italic">Dio e il Popolo</quote>? – In verità, io arrossisco di 
dover discutere argumenti così stravaganti. No, Napoleone 
non commise la follia <hi rend="italic">di dichiararsi tutore della libertà, 
dell'eguaglianza, e della fratellanza dei milioni</hi>. Egli fu 
assai più consentaneo a se stesso: <quote>“giù la libertà, <seg type="inciso">egli disse,</seg> 
giù l'eguaglianza e la fratellanza! Io sono il vincitore e 
comando: il popolo è vinto e obbedisca”</quote>. E quella povera 
formula, che Mazzini stima conciliabile di fatto col 
despotismo, Napoleone non la giudicò compatibile, né pur di 
solo nome, co 'l suo potere: la cancellò dapertutto! Ma invece 
quale è la formula che trovò bella e fatta per lui? È quella di 
Mazzini: in nome di Dio e del Popolo! (<quote lang="fre">par la grace 
de Dieu et la volonté nationale</quote>).</p>
<p>Ed è la storia, non io, che dà una smentita così fresca e 
solenne a quell'altra singolare asserzione: <quote>“Né papa né re 
potrebbero assumere co' repubblicani italiani linguaggio 
siffatto. La formola inesorabile gli direbbe: <hi rend="italic">non 
conosciamo interpreti intermediarî, privilegiati tra Dio e il 
popolo; scendi ne' suoi ranghi, ed abdica</hi>”</quote>. Sì, 
Bonaparte <hi rend="italic">ha assunto linguaggio siffatto co' 
repubblicani</hi>; e la formola di Mazzini si mostrò, non mica 
<hi rend="italic">inesorabile</hi>, ma la più compiacente e pieghevole 
creatura del mondo. Essa non solamente stette cheta e si 
tacque; ma fece assai più, ed assai peggio. Si presentò lesta 
lesta al Bonaparte e gli disse: <quote>“Tu cerchi un'insegna per la 
tua bandiera ed un'inscrizione pe' tuoi decreti: eccomi qua, 
nata, fatta per te. Grida sempre: <hi rend="italic">Dio e Popolo</hi>, e fa 
quel che vuoi: tu avrai sempre ragione”</quote>. Oh! Mazzini è 
tornato in mal punto a celebrare la sua formola. Doveva 
almeno purgarla dal fango, di cui l'ha contaminata 
Bonaparte! e assolverla dall'infamia, onde l'hanno coperta i 
bonapartisti!.”</p>
<p>Ho cominciato a trascrivere questa splendida 
confutazione della formula mazziniana, col proposito di 
sceverarla de' periodi meno interessanti; ma, fatta 
eccezione di alcune parole nel principio ed alla fine, le une 
che servono di legame con quello di cui precedentemente 
ragiona l'A. e le altre che riguardano lui personalmente, non 
ho trovato nulla che ridondi, che non interessi, che non 
piaccia, perciò interamente e fedelmente l'ho trascritta. 
Aggiungo ora le mie osservazioni.</p>
<p>Le condizioni alle quali debba soddisfare una formola 
politica, attenendoci alle opinioni medesime del Mazzini e 
del Franchi, sono che: deve esprimere la verità d'un 
principio, la legge d'un fatto; un principio che, base del patto 
sociale, determini i rapporti de' cittadini fra loro e 
con la società, ed accenni eziandio la legge che darà norma al 
progresso futuro. E tutto ciò, leggendo la formola, deve 
presentarsi chiaro, immediato, concreto alla mente d'ognuno, 
senza aver bisogno d'interpreti o di commenti.</p>
<p>A me pare che la formola francese non soddisfi a 
queste condizioni. Il suo merito altro non è che non 
contraddirle. <hi rend="italic">Libertà</hi> non può esistere senza 
<hi rend="italic">eguaglianza</hi>; quindi una di queste due parole ridonda; 
se tutti sono eguali non potranno essere che liberi, né 
potranno dirsi liberi i cittadini fra cui non siavi eguaglianza; 
e la fratellanza poi, come che accenni il fine a cui tende la 
nazione, il patto che lega i cittadini è un'ipocrisia perché non 
esiste in natura; e se i cittadini vivranno come fratelli perché 
tali li rendono gl'interessi tutti cospiranti al bene pubblico, 
non perciò saranno tali; inoltre da questa parola viene l'odore 
del cristianesimo a mille miglia.</p>
<p>Non comprendo come sia sfuggita alla mente di tutti la 
formola semplicissima e chiarissima, già titolo d'un savio 
giornaletto che pubblicavasi in Genova: <title rend="sc">LIBERTÀ ED 
ASSOCIAZIONE</title>.</p>
<p>Questa formola, evidente per se medesima, non ha 
bisogno né d'interpreti, né di commenti; essa è un principio, 
ed è quello appunto su cui deve basarsi il patto sociale: la 
libertà esprime il diritto d'ogni Italiano, l'associazione la sola 
legge a cui si sottopongono, il solo patto che li unisce, l'unico 
rapporto sociale; e sotto questa unica legge, eziandio, deve 
svilupparsi l'indefinito progresso sociale.</p>
<p>Come Ausonio Franchi, dico che per noi deve essere 
“<quote rend="italic">nostrale ogni verità, straniero ogni errore</quote>”: ma in 
parità di circostanze preferisco ciò ch'è italiano a ciò ch'è 
straniero. E quando ad una formola adottata da un'altra 
nazione io trovo di sostituirne altra uguale o migliore, non 
dubito un istante, perché l'imitazione mai è scompagnata da 
qualche cosa di servile. Sono umanitario, ma innanzi tutto 
italiano, e come in una nazione non può costituirsi il nuovo 
patto fra i cittadini, se ognuno di essi non acquisti piena ed 
intera la sua individualità, così non vi sarà fratellanza, o 
meglio associazione di popoli, se prima ogni popolo non 
ottenga la sua completa autonomia; e come è 
impossibile sorgere a libertà prima che ognuno senta ed operi 
liberamente, del pari il primo passo che dobbiamo fare noi 
Italiani, onde avviarci alla soluzione del problema 
umanitario, è quello di sentirci e di costituirci esclusivamente 
italiani. Come dalla libera manifestazione del pensiero 
d'ognuno risulta il vasto concetto nazionale; così dalla libertà 
ed esistenza propria ed assoluta d'ogni nazione può risultarne 
il patto umanitario; chi ammette supremazia di nazione, astri 
e satelliti, nega la rivoluzione verso cui aspiriamo.</p>
</div2></div1>
</body>
</text>
</TEI.2>
