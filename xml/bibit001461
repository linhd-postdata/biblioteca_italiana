<?xml version="1.0" encoding="utf-8"?>
<!DOCTYPE TEI.2 PUBLIC "-//BIBIT//DTD BibIt L1 TEI Document Type//EN" "http://backend.bibliotecaitaliana.it/DTD/bibit.dtd">
<TEI.2>
   <teiHeader>
      <fileDesc>
         <titleStmt>
            <title>Buccolicum Carmen</title>
            <author>Giovanni Boccaccio</author>
         </titleStmt>
         <extent>165000 Kb in UTF-8</extent>
         <publicationStmt>
            <publisher>Biblioteca Italiana</publisher>
            <pubPlace>Roma</pubPlace>
            <date>2007</date>
            <idno>bibit001461</idno>
            <availability>
               <p>Questa risorsa digitale è liberamente accessibile per uso
                        personale o scientifico. Ogni uso commerciale è vietato</p>
            </availability>
         </publicationStmt>
         <seriesStmt>
            <title>Collezione BibIt</title>
         </seriesStmt>
         <sourceDesc>
            <bibl>
               <title>Tutte le opere di Giovanni Boccaccio</title>
               <title type="part">v.</title>
               <author>Boccaccio, Giovanni</author>
               <editor id="ed">Bernardi Perini, Giorgio</editor>
               <publisher>Mondadori</publisher>
               <pubPlace>Milano</pubPlace>
               <date>1994</date>
            </bibl>
         </sourceDesc>
      </fileDesc>
      <encodingDesc>
         <samplingDecl>
            <p>Tutti i materiali paratestuali della fonte cartacea non riconducibili alla
                responsabilità dell'autore dell'opera sono stati soppressi nella versione
                digitale</p>
         </samplingDecl>
         <editorialDecl>
            <correction method="silent" status="medium">
               <p>Livello medio: controllo a video con collazione con edizione di
                        riferimento</p>
            </correction>
            <quotation form="data" marks="all">
               <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
            </quotation>
            <hyphenation eol="none">
               <p>I trattini di sillabazione a fine riga sono stati soppressi e le parole
                        ricomposte</p>
            </hyphenation>
         </editorialDecl>
         <classDecl>
            <taxonomy id="CGB">
               <bibl>Classificazione generi BibIt</bibl>
            </taxonomy>
         </classDecl>
      </encodingDesc>
      <profileDesc>
         <creation>
            <date>300</date>
         </creation>
         <langUsage>
            <language id="lat">Latino</language>
         </langUsage>
         <textClass>
            <keywords scheme="CGB">
               <term>Poesia</term>
            </keywords>
         </textClass>
      </profileDesc>
      <revisionDesc>
         <change>
            <date>2007-06-08T00:00:00.000+02:00</date>
            <respStmt>
               <name>Novadata systems</name>
            </respStmt>
            <item>Digitalizzazione - OCR</item>
         </change>
         <change>
            <date>2007-10-07T00:00:00.000+02:00</date>
            <respStmt>
               <name>BIBIT</name>
            </respStmt>
            <item>Correzione linguistica</item>
         </change>
         <change>
            <date>2007-11-16T00:00:00.000+02:00</date>
            <respStmt>
               <name>Valeriano Fiori</name>
               <name>BIBIT</name>
            </respStmt>
            <item>Codifica XML - Codifica manuale</item>
         </change>
         <change>
            <date>2007-11-20T00:00:00.000+02:00</date>
            <respStmt>
               <name>Carla Deiana</name>
               <name>BIBIT</name>
            </respStmt>
            <item>Validazione</item>
         </change>
      </revisionDesc>
   </teiHeader>
   <text>
      <body>
         <div1 n="I. Galla">
            <head>I</head>
            <head>GALLA</head>
            <opener>
               <salute>Ad insignem virum appenninigenam Donatum de Pratoveteri dilectissimum amicum suum. Iohannis Boccacii de Certaldo Buccolicum carmen incipit in XVI distinctum eglogis; quarum prime titulus Galla est, collocutores autem Damon et Tindarus.</salute>
            </opener>
            <sp>
               <speaker>Damon.</speaker>
               <l>Tindare, non satius fuerat nunc arva Vesevi</l>
               <l>et Gauri silvas tenera iam fronde virentes</l>
               <l>incolere ac gratos gregibus deducere rivos</l>
               <l>quam steriles Arni frustra discurrere campos?</l>
               <l>Quid stolidus moneo? Prudens es. Dic tamen, oro:</l>
               <l>que te cura gravis iussit superare nivosas</l>
               <l>alpes et fluvidas valles transire coegit?</l>
            </sp>
            <sp>
               <speaker>Tindarus.</speaker>
               <l>O Damon Damon, quantum sibi quisque beavit</l>
               <l>qui potuit mentis rabidos sedare tumores</l>
               <l>et parvas habitare casas, nemora atque remota!</l>
               <l>Quod nequeam, dure de me voluere sorores.</l>
               <l>Hinc igitur tauros curo deducere silvis</l>
               <l>Alcesti: sic atra iubet voluitque cupido.</l>
               <l>Sed quid tristis ades? Fervet nunc limpidus aer</l>
               <l>et fugiunt virides inter spineta lacerti.</l>
               <l>Quid tu solus agis? quid pascua torrida queris?</l>
            </sp>
            <sp>
               <speaker>Damon.</speaker>
               <l>Ne rogites: stat corde mori. Mors ipsa quietem</l>
               <l>sola dabit fesso; mors est inimica laborum.</l>
               <l>Tuque tuus facito sis, fac quoque semper amores</l>
               <l>effugias volucres, et diras sperne pharetras.</l>
               <l>Quo Fortuna trahet miserum, moriturus abibo.</l>
            </sp>
            <sp>
               <speaker>Tindarus.</speaker>
               <l>Esne tui compos? Paulum requiesce sub antro;</l>
               <l>est equidem veteris michi grandis copia bachi.</l>
               <l>Perge, precor, Phorba; crateras fronde corona;</l>
               <l>en pendent ansis patulam, si cernis, ad alnum.</l>
               <l>Interea que dira lues michi pandito, Damon,</l>
               <l>te cruciet. Leviat mentes recitasse dolores.</l>
            </sp>
            <sp>
               <speaker>Damon.</speaker>
               <l>Quis neget? Audieram solitum cantare Menalcam.</l>
               <l>Ast ego si dicam, mecum lacrimaberis ipse.</l>
            </sp>
            <sp>
               <speaker>Tindarus.</speaker>
               <l>Sic volo. Quem letis tantum dicemus amicum?</l>
            </sp>
            <sp>
               <speaker>Damon.</speaker>
               <l>Nympha fuit silvis totis pulcherrima nostris;</l>
               <l>et quantum lauro cedit funesta cupressus,</l>
               <l>cupresso mirtus bicolor mirtove mirice,</l>
               <l>Tindare, huic tantum cedit Galathea Miconis.</l>
               <l>Hec facilem placidis quondam me cepit in annis</l>
               <l>has inter fagos, pulchris comitata napeis.</l>
               <l>Heu! quibus hec oculis, roseo suffusa rubore,</l>
               <l>impulit in pectus flammas quibus uror, et auxit</l>
               <l>blanda nimis! Nobis volucres nunc ferre sagictas,</l>
               <l>nunc solita et catulos, nunc retia tendere cervis,</l>
               <l>dissuadere truces ursos ac dentibus apros</l>
               <l>ne sequerer sevos, lata et venabula furtim</l>
               <l>surripere ut vacuo lenes apponeret arcus.</l>
               <l>Indignor memorans, quercus michi testis amorum est:</l>
               <l>amplexus centum cui iunximus, oscula centum,</l>
               <l>nunc alios, oblita mei, sic temperat ignes</l>
               <l>ut moriar. Permitte mori; moriemur amando.</l>
               <l>Sed videant silve montes arbusta fluenta</l>
               <l>et memores nymphe reddant pro munere munus.</l>
            </sp>
            <sp>
               <speaker>Tindarus.</speaker>
               <l>Absit, mi Damon! Nimium falluntur amantes.</l>
               <l>Quid nosti cur ista feras? Stat sepe sub umbra</l>
               <l>ignis; dum pallet, iuvenis tum fervet Adonis.</l>
            </sp>
            <sp>
               <speaker>Damon.</speaker>
               <l>Erras, non sic est: fraus hec notissima nobis.</l>
               <l>Antrum grande manet silvis sub colle virentis</l>
               <l>Montis Ugi, quo forte greges contraxerat Egon,</l>
               <l>et pastos gracili solus refovebat avena.</l>
               <l>Huc ego dum, Phytia pecori custode relicto,</l>
               <l>errans advenio (sic me malus ardor agebat)</l>
               <l>presensi timuique dolos. Nam mixta puellis</l>
               <l>Galla choros antro festos lasciva trahebat;</l>
               <l>nec secum Egoni quicquam cur luderet antro.</l>
               <l>Pamphylus interea dum cogeret inde capellas</l>
               <l>ad salices, tacitus meditans sub rupe sedebam</l>
               <l>invisus. Petiit verum ille secreta salicti</l>
               <l>et, stipula doctus pariter fidibusque canoris,</l>
               <l>carmen inauditum cepit: tunc sistere silvas</l>
               <l>cantu et stare capros et ludere saltibus edos</l>
               <l>vidisses. Quid multa feram? iam certus amorum</l>
               <l>in longum tenuit donec lasciva per umbras</l>
               <l>venisset iuvenis. Timidos quis fallet amantes?</l>
               <l>Venit et illa quidem catulis sociata duobus,</l>
               <l>illis illudens manibus succinctaque ramis,</l>
               <l>voce ciens comites ne forsan longius iret</l>
               <l>Pamphylus. At postquam coram lenique sub umbra</l>
               <l>ylicis argute consedit, et ylice teste</l>
               <l>pastorem flagrans cepit spectare canentem,</l>
               <l>o! sibi quos oculos, actus quos quosque reflexus</l>
               <l>auricomi capitis, quos risus quosque rubenti</l>
               <l>obtulit amplexus facie! Vix illa profecto</l>
               <l>abstinuit quin, visa prius, se conderet altis</l>
               <l>in silvis. Nec plura loquar. Mors, eripe flammas.</l>
            </sp>
            <sp>
               <speaker>Tindarus.</speaker>
               <l>Nequicquam lacrimas fundis. Narrare solebat</l>
               <l>Tytirus, heu! nobis quondam, dum dulcior etas:</l>
               <l>«Non lacrimis satiatur Amor, non rore cicade,</l>
               <l>non cythiso pecudes eque nec prata fluento».</l>
               <l>Quid facies igitur? flebis? Quas sordidus ulmis</l>
               <l>abstulit autumnus cernis ver reddere frondes,</l>
               <l>et zephyrus placat quas undas turbidus auster</l>
               <l>miscuit, et pandos delphynes ludere sepe</l>
               <l>vidimus in pelago quod sorbserat ante carinas.</l>
               <l>Sic peragit Fortuna vices: nunc livida vultu</l>
               <l>prosternit miseros, relevat nunc fronte serena.</l>
               <l>Est reditura dies qua dicas, non tibi primus</l>
               <l>pastorum silvis sit; fletus hos pone, precamur.</l>
               <l>Nam si non redeat, sunt et medicamina mille:</l>
               <l>carmine sevus amor sacro revocatur et herbis;</l>
               <l>carmina sunt nobis, et gratas novimus herbas</l>
               <l>iamdudum. Veterem Phorbas iam portat hyacum.</l>
            </sp>
            <sp>
               <speaker>Damon.</speaker>
               <l>Cum capreis pascetur ovis, lupus acer ybisco,</l>
               <l>gurgite cum vultur vivet cumque ethera piscis,</l>
               <l>cum freta sulcabit vomer, cum pascua navis,</l>
               <l>tunc servare fidem incipiet lasciva puella;</l>
               <l>carmine tunc Gallam revocabimus, arte vel herbis.</l>
               <l>Ydalium petii culmen sanctumque Cytheron</l>
               <l>et Paphi mirteta dolens, oscillaque ramis</l>
               <l>suspendi, pia thura dedi, precibusque potentes</l>
               <l>tentavi nymphas, votis superosque vocavi</l>
               <l>postque preces supplex ingentia munera misi;</l>
               <l>incassum: crudescit amor, crudescit et ipsa.</l>
            </sp>
            <sp>
               <speaker>Tindarus.</speaker>
               <l>Heu michi! nequicquam defers Amarillidis olim</l>
               <l>castaneas, Phorba, nobis, bromiumque vetustum.</l>
               <l>Frons cecidit viresque animi; precordia dirus</l>
               <l>urit amor misero: saxis, heu! verba movemus.</l>
               <l>Attamen expecta si cesserit impius ignis.</l>
            </sp>
            <sp>
               <speaker>Damon.</speaker>
               <l>O quantum natura parens tibi, Pamphyle, rerum</l>
               <l>posse dedit nemori! Tu sertis nectere flores,</l>
               <l>tu cantu recreare greges fluviisque quietem</l>
               <l>ponere, tu validas ornos cautesque movere</l>
               <l>novisti, et mulcere deos et flectere montes:</l>
               <l>o quantum! Neque sevus amor sua iura negavit</l>
               <l>ipse tibi; nam velle tuo, ni fallor, habenas</l>
               <l>nunc manibus, nunc mente regis, quod forte Tonanti</l>
               <l>non licuit quondam, silvis dum captus amaret.</l>
               <l>Quis, nisi tu, placidam fusca sub veste per arva</l>
               <l>Egonis Gallam nuper traxisset in antrum?</l>
               <l>quisve inter salices et densa vepreta volentem?</l>
               <l>Te, Silvane pater, precor hec: fac cernere possim</l>
               <l>quos pectit croceos crines per tempora canos,</l>
               <l>et rugis roseas plenas pallescere malas,</l>
               <l>et tacitis nemorum iaceat neglecta sub umbris,</l>
               <l>ut ludam tremulos gressus oculosque gementes.</l>
               <l>Hoc si forte neges, patiaris ut ultima saltem</l>
               <l>me rapiat mors atra, meo positura quietem</l>
               <l>fervori, corpusque tegant sub cespite sicco</l>
               <l>pastores miseri, signent et carmine bustum.</l>
            </sp>
            <sp>
               <speaker>Tindarus.</speaker>
               <l>Trux Amor, et iuvenum semper certissima pestis.</l>
               <l>Heu! cecidit. Lymphas manibus portate recentes,</l>
               <l>o pueri, si forte queam revocare dolentem.</l>
            </sp>
         </div1>
         <div1 n="II. Pampinea">
            <head>II</head>
            <head>PAMPINEA</head>
            <argument>
               <p>Explicit Galla egloga prima; incipit egloga II, cui titulus Pampinea, locutores autem Palemon et Melampus.</p>
            </argument>
            <sp>
               <speaker>Palemon.</speaker>
               <lg>
                  <l>Quid merui? duris fustemne securibus olim</l>
                  <l>concessi, Silvane senex, aut fontibus ursos</l>
                  <l>segnes immisi, nymphas lesurus agrestes,</l>
                  <l>ut crucier misereque trahar moriturus in arvis?</l>
                  <l>Nunc tacet omne nemus, subeunt vineta cicade,</l>
                  <l>omne pecus radios cessat, cantare volucres</l>
                  <l>desistunt et colla boum disiungit arator</l>
                  <l>fessus et umbrosos querit per rura recessus:</l>
                  <l>me miserum male sanus Amor per devia solum</l>
                  <l>distrahit et longos cogit sine mente labores</l>
                  <l>ut subeam victusque sequar vestigia nondum</l>
                  <l>cognita Pampinee. Dixi «sequar» inscius, imo</l>
                  <l>perscruter; nec cura potest retinere peculi</l>
                  <l>quin montes celsos densosque per invia lucos</l>
                  <l>discurram, tristisque ferar referarque ferarque</l>
                  <l>quo iubet ire furor, prospectans undique nunquid</l>
                  <l>venantum turmas videam nubemque per arva</l>
                  <l>surgere pulveream seu capras vertice pulsas</l>
                  <l>currere et auritos lepores; si demere campis</l>
                  <l>retia, si sparsos eque revocare ministros</l>
                  <l>atque canes spectem. Sed frustra lumina tendo:</l>
                  <l>nusquam Pampineam video, vestigia nusquam.</l>
                  <l>«Pampineam» o quotiens nequicquam vocibus usque</l>
                  <l>in celum totis clamavi vallibus imis,</l>
                  <l>«Pampineam» et totiens valles dixere sonore!</l>
                  <l>o quotiens deceptus ego surgentia longe</l>
                  <l>arbusta aggeribus zephyro concussa putavi,</l>
                  <l>utque iubebat Amor redeuntem credidi et ultro</l>
                  <l>obvius in vacuum veni! Sic dirus amantes</l>
                  <l>fecit amor pronos ac omnia credere iussit.</l>
               </lg>
               <lg>
                  <l>Silvestres nymphe, colui quas sepe per umbras,</l>
                  <l>dicite cur homini reliquis animantibus alma</l>
                  <l>indulgens natura minus. Nam cetera possunt</l>
                  <l>indulgere suo, nimium si fervet, amori:</l>
                  <l>stant ducibus pecudes, tauro dilecta iuvenca;</l>
                  <l>turtur in arboribus socium sociumque columba</l>
                  <l>turribus insequitur: pastori grata voluptas</l>
                  <l>tollitur, atque fugit miseros quos pulchra puella</l>
                  <l>traxerat in casses saviis et murmure dulci.</l>
               </lg>
               <lg>
                  <l>Quid, dulces satyri, faciam, faunique potentes?</l>
                  <l>quid faciam? quid pulchra iuvant armenta? quid antra?</l>
                  <l>quid nemora aut valles? Uror sine mente sub umbra;</l>
                  <l>sole sub ingenti tristis tremor occupat artus.</l>
                  <l>Hinc amor infestat dubium, timor arguit illinc</l>
                  <l>ne vel dura silex ictu vel belua morsu</l>
                  <l>leserit incautam vel fessam seva viarum</l>
                  <l>asperitas grandisque labor fortasse moretur</l>
                  <l>vel, quod fata vetent, non quis temerarius illam</l>
                  <l>traxerit invitam rapiatque per oscula mentem.</l>
                  <l>Novimus: insidias posuit persepe Cupido</l>
                  <l>silvarum in latebris, et longa silentia ruris</l>
                  <l>non sine labe manent. Quis nigras ire per umbras</l>
                  <l>succinctam et genibus nudam ventoque solutis</l>
                  <l>crinibus inspiciet nympham mirtique virentis</l>
                  <l>conspicuam serto, qui non rapiatur in ignes</l>
                  <l>extemplo Veneris rapiatque quod optat in usum?</l>
                  <l>dant aditus vires animis et opaca viarum.</l>
                  <l>Preterea non Egla fuit, non culta Neera</l>
                  <l>pulchrior; ac posito modicum sit fusca, quis alter</l>
                  <l>aptior est silvis color? His quoque Iuppiter olim</l>
                  <l>sepius in lucis captus, sic Phebus et Argus.</l>
                  <l>Sed nullus timor iste michi: nunc atria celi</l>
                  <l>celicole servant; dubium non rufus Alexis</l>
                  <l>aut Coridon donis soliti hanc tentare vicissim</l>
                  <l>detineant: potuere deas iam flectere dona.</l>
                  <l>Heu michi! cuncta meis obsunt venientia votis.</l>
                  <l>Exitium stabulis lupus est, sic messibus imber,</l>
                  <l>fructetisque novis grando, fetisque capellis</l>
                  <l>est Boreas: michi sevus Amor, quo distrahor uror</l>
                  <l>impellor crucior volvor rapiorque ferorque,</l>
                  <l>nec scio quid faciam. Verum hec sententia cordis:</l>
                  <l>hanc animam exuere et placide hec dare membra quieti.</l>
                  <l>Heu michi! nonnunquam hos cornix expulsa labores</l>
                  <l>dixerat a quercu, sed mens hec leva neglexit.</l>
                  <l>O nostrum predulce decus, qua parte vagaris</l>
                  <l>hos inter montes? que te, mea, lustra ferarum</l>
                  <l>accinctam pharetra retinent? quas incolis umbras,</l>
                  <l>quave iaces longo forsan nunc victa labore?</l>
                  <l>O utinam fortuna michi tam grata fuisset</l>
                  <l>ut comes ire tibi possem! Quis retia cervis</l>
                  <l>ponere me melius, quisnam venabula porcis,</l>
                  <l>quis canibus dare lora magis, quis flectere retro</l>
                  <l>cornua dicteis olim lassata sagictis</l>
                  <l>et duros arcus validis curvare lacertis</l>
                  <l>ac telis agitare capros cognovit agrestes?</l>
                  <l>Nasilus in silvis docuit me nempe remotis.</l>
                  <l>O michi si tantum cupido Phebeia faveret,</l>
                  <l>ut minimos inter pueros, dum solis ab estu</l>
                  <l>aufugis, unus ego possem numerarier unquam:</l>
                  <l>putre solum lymphis premerem, iuncoque palustri</l>
                  <l>omne latus <gap resp="ed"/> strarem; post gramina pomis</l>
                  <l>lacte novo et veteris bachi cererisque canistris</l>
                  <l>ornarem iussus; prestarent inde mirice</l>
                  <l>seu mirtus vel lenta salix in cespite lectum.</l>
                  <l>O tibi quot flores, violas quot quotque rubentes</l>
                  <l>narcissos ferrem! Quis flores non det amanti?</l>
                  <l>Inde graves animis didici depellere curas</l>
                  <l>et tenues somnos lepido revocare susurro</l>
                  <l>fabellisque novis, demum prohibere latratus</l>
                  <l>voce canum et culices facie removere flabello.</l>
                  <l>Hec faceret Coridon, faceret vel rufus Alexis,</l>
                  <l>seu quem tu sequeris Glaucus quemque ipsa bubulcis</l>
                  <l>preponis campisque tuis? Cur ergo petenti</l>
                  <l>surripis optatos vultus? cur dulcia differs</l>
                  <l>oscula? cur tantos fugiens frustraris amores?</l>
                  <l>Quesivi persepe, miser, qua parte napeas</l>
                  <l>pastoresque pios ires; respondit Opheltes:</l>
                  <l>«Pampineam Glaucus nuper deduxit in antrum:</l>
                  <l>tu montes et fusca petis nunc lustra, Palemon».</l>
                  <l>Heu miser! impulsus cecidi cessique dolori,</l>
                  <l>et victus iaceo scabrose vallis in imo.</l>
               </lg>
               <lg>
                  <l>Delia, virgineum potuit si flectere pectus</l>
                  <l>Endimion, si sepe tuas celebravimus aras</l>
                  <l>sique tibi lentos fagis suspendimus arcus,</l>
                  <l>in me flecte tuas iras, me confice telis.</l>
                  <l>Quid prodest placidum calamis superaddere carmen?</l>
                  <l>quid labor assiduus? quid saltus ire per altos?</l>
                  <l>Excepit segnis Glaucus quem vepribus altis</l>
                  <l>excivi studio leporem captoque potitur.</l>
                  <l>Ast ego delusus plorans effundo querelas</l>
                  <l>has inter cautes et saxa ruentia ripis</l>
                  <l>exesis, quas aura velox per inane resolvit.</l>
                  <l>O veteres quercus, ylex annosa nemusque</l>
                  <l>perpetuum, voces miseri Palemonis amaras</l>
                  <l>suscipite et morte hos agiles mollite dolores!</l>
                  <l>En clausere dii, nymphe clausere procaces</l>
                  <l>supplicibus votis aures, clausere semones.</l>
                  <l>Si qua igitur vobis pietas sub cortice duro est,</l>
                  <l>irruite et grandi misero sub pondere mortem</l>
                  <l>ferte, precor, si dulce fuit sitientibus olim</l>
                  <l>exoptasse leves pluvias, servasse virentes</l>
                  <l>a pecorum morsu frondes ramisque bipennes</l>
                  <l>obstasse; hec est sola meos que possit amores</l>
                  <l>et male complexos quondam dissolvere nexus.</l>
                  <l>Quid michi vita magis? Glaucus bona nostra moratur,</l>
                  <l>is tenet atque trahit: quid vitam tristis in annos</l>
                  <l>extendis lacrimans? Negligis quid perfida tantum,</l>
                  <l>mors orata? Veni, venias precor, impia, nostros</l>
                  <l>exime quos nequeo iuvenis iam ferre furores.</l>
                  <l>Advenies tandem? Sed tu que dulcia falce,</l>
                  <l>dum tibi solus eram, signabas cortice fagi</l>
                  <l>furta, meos deflens, dum cogerer ire, recessus</l>
                  <l>amplexuque morans, summum iam munus amantis</l>
                  <l>tolle volens: facito iuvenis ne tempora perdas.</l>
                  <l>En redeunt flores, redeunt et gramina pratis;</l>
                  <l>tempora non redeunt, que dudum stulta Liquoris</l>
                  <l>in vacuum flevit moriens ac obsita canis.</l>
                  <l>Nos morimur dum, dira, iubes, peiora futuris</l>
                  <l>linquentes, credo; flebit mea Testilis usque</l>
                  <l>vivet, et ornabit bustum lacrimosa corollis.</l>
                  <l>Tu flores titulumque necis concede dolenti,</l>
                  <l>si quondam placui, si te ferventer amavi.</l>
                  <l>Ast michi quod restat lucis te consequar atque,</l>
                  <l>dum montes silvasque coles et roscida rura,</l>
                  <l>ipse colam montes, silvas et roscida rura.</l>
               </lg>
            </sp>
            <lg>
               <l>Hec secus umbrosas ripas quis defluit Arnus</l>
               <l>lenis ad alpheos, prostratus mente Palemon</l>
               <l>deflebat lacrimans. Ast ocior Hesperus edos</l>
               <l>egit ut ad septas traherem caprosque Melampus.</l>
            </lg>
         </div1>
         <div1 n="III. Faunus">
            <head>III</head>
            <head>FAUNUS</head>
            <argument>
               <p>Explicit Pampinea egloga II; incipit egloga III, cui titulus est Faunus, collocutores Palemon Pamphylus et Meris.</p>
            </argument>
            <sp>
               <speaker>Palemon.</speaker>
               <l>Pamphyle, tu patrio recubas hic lentus in antro,</l>
               <l>dum fremit omne nemus pulsum clamoribus egre</l>
               <l>Testilis, et parvi vacuus nunc omnia pendis.</l>
            </sp>
            <sp>
               <speaker>Pamphylus.</speaker>
               <l>Cantarus attrita nimium, puto, lapsus ab ansa</l>
               <l>terruit hunc. I, siste sues, ne gramina campis</l>
               <l>evellant rostris; et silvas mitte sonantes.</l>
            </sp>
            <sp>
               <speaker>Palemon.</speaker>
               <l>Marcidus externo credis tibi forsan hyaco</l>
               <l>alloquar in somnum presso? Auribus accipe voces,</l>
               <l>si patitur torpor, patitur si grata Licisca.</l>
            </sp>
            <sp>
               <speaker>Pamphylus.</speaker>
               <l>Pace precor nostra sedeas, ac ista sinamus;</l>
               <l>ignaroque aperi, queso, percepta, Palemon.</l>
            </sp>
            <sp>
               <speaker>Palemon.</speaker>
               <l>Tempus erat placidum; pastores ludus habebat</l>
               <l>aut somnus lenis; paste sub quercubus altis</l>
               <l>ac patulis passim recubabant lacte petulcis</l>
               <l>ubera prebentes natis distenta capelle;</l>
               <l>ast ego serta michi pulchro distinguere acantho</l>
               <l>querebam, servanda tamen dum fistula gratos</l>
               <l>nostra ciet versus Mopso, cui tempora dignis</l>
               <l>nectere concessum, lauro et vincire capillos;</l>
               <l>ocia cum subito rupit vox improba meste</l>
               <l>Testilis, «O – clamans – que te vesania cepit?</l>
               <l>ursos quid sequeris montana per ardua, Faune?</l>
               <l>Non te cura tui retinet? non parva tuorum</l>
               <l>edis mixta cohors cornu ludentibus arvis</l>
               <l>natorum? non matris amor? Dic, obsecro: nescis</l>
               <l>qualis in hos rabies circumstrepat atra luporum</l>
               <l>allobrogum? Credis tantis obstare periclis</l>
               <l>(femina sum) possim paucis sociata molosis?»</l>
            </sp>
            <sp>
               <speaker>Pamphylus.</speaker>
               <l>Semper in adversos saltus fractasque ruinas</l>
               <l>ire cupit Faunus, monstra atque minantia mortem</l>
               <l>querere. Quid tandem? Tenuit vox ire volentem?</l>
            </sp>
            <sp>
               <speaker>Palemon.</speaker>
               <l>Hoc ego querebam veniens. Sed Meris, ut opto,</l>
               <l>ecce venit tardus baculoque innixus adunco,</l>
               <l>nescio quid secum meditans. Salveris, amice!</l>
               <l>En optate venis. Quis nostris, obsecro, nuper</l>
               <l>rumor inest silvis? Nostin que Testilis ire?</l>
            </sp>
            <sp>
               <speaker>Meris.</speaker>
               <l>Quis petis? Est usquam crebras qui nesciat iras</l>
               <l>Testilis et Fauni? Nequeunt subsistere quercus,</l>
               <l>depereunt fesse frondes clamoribus: et tu</l>
               <l>si cantet phylomena petis, si ruminet hyrcus!</l>
            </sp>
            <sp>
               <speaker>Pamphylus.</speaker>
               <l>Sepius has quondam memini risisse querelas.</l>
               <l>Sed tu, Meri, decus nostrum, modo pone galerum</l>
               <l>et baculum, mecumque sede lucemque severam</l>
               <l>hanc fugito. Nulle veniunt de montibus umbre;</l>
               <l>alta crepidinibus terre petiere lacerti.</l>
               <l>Hic nemus et gelidi fontes et mollia prata,</l>
               <l>hic hedere viridis tectum pictumque corimbis</l>
               <l>antrum, quo magnus quondam requievit Amintas;</l>
               <l>et pariter calamis una cantabimus omnes.</l>
            </sp>
            <sp>
               <speaker>Meris.</speaker>
               <l>His ego cantabo silvis? Nemus omne cicadis,</l>
               <l>dedecus in nostrum, milvis corvisque relictum est.</l>
            </sp>
            <sp>
               <speaker>Pamphylus.</speaker>
               <l>Quid tandem? Corvos observent mente subulci;</l>
               <l>nos equidem nobis Mopso Musisque canamus,</l>
               <l>et placidum gremio servabunt sydera carmen.</l>
            </sp>
            <sp>
               <speaker>Palemon.</speaker>
               <l>Cura gregis parvi, quem forsan mergere lymphis,</l>
               <l>dum calor arva tenet, cupit, hoc nunc carmine Musis</l>
               <l>et nobis placuisse vetat. Sine, queso, revisat</l>
               <l>delirus Cidypem tenuesque recenseat edos.</l>
            </sp>
            <sp>
               <speaker>Meris.</speaker>
               <l>Est Cidypes nobis niveos que contrahat agnos</l>
               <l>in fontem cithysumque paret vaccisque salicta;</l>
               <l>et surgent celse salso de gurgite pinus</l>
               <l>ante quidem, et blande venient ad ovilia tygres,</l>
               <l>atque leo cervas fugiet, lupus atque capellas,</l>
               <l>quam michi non animo Musis servire. Sed ecce,</l>
               <l>si tibi tantus amor silvarum nosse tumultum,</l>
               <l>expediam paucis, postquam consedimus antro.</l>
               <l>Nescio si montes unquam memorosaque plana</l>
               <l>nostis que gemino resident contermina ponto</l>
               <l>ausoniis, magno quondam disiuncta Peloro.</l>
               <l>His Argus pastor, merito cantandus ubique,</l>
               <l>vivus erat campis. Flavos hunc mille per arva</l>
               <l>audivi servare greges; nec plenius usquam</l>
               <l>et soles imbresque graves frondesque salubres</l>
               <l>et pecori fetuque novo seu flumina quisquam</l>
               <l>cognovit, tantusque fuit, dum carmine valles</l>
               <l>tangeret, ut noster, Nyse cui summa dicamus,</l>
               <l>amphrisus pastor vix quiret tendere secum</l>
               <l>vocibus aut calamis vel nervis. Horrida tandem</l>
               <l>Parca virum rapuit meritisque recondidit astris.</l>
               <l>Fleverunt montes Argum, flevere dolentes</l>
               <l>et satyri faunique leves et flevit Apollo.</l>
               <l>Ast moriens silvas iuveni commisit Alexi,</l>
               <l>qui cautus modicum dum armenta per arva trahebat</l>
               <l>in gravidam tum forte lupam rabieque tremendam</l>
               <l>incidit, inpavidus nullo cum lumine lustrum</l>
               <l>ingrediens; cuius surgens sevissima guctur</l>
               <l>dentibus invasit, potuit neque ab inde revelli</l>
               <l>donec et occulto spirasset tramite vita.</l>
               <l>Hoc fertur. Plerique volunt quod silva leones</l>
               <l>nutriat hec dirasque feras, quibus ipse severus</l>
               <l>occurrens venans mortem suscepit Adonis.</l>
               <l>Si nunc cuncta velim que tunc gessere propinqui</l>
               <l>pastores narrare, dies non, lucis ab ortu</l>
               <l>usque domum sature redeunt cum nocte capelle,</l>
               <l>sufficeret spatio. Sed postquam Tytirus ista</l>
               <l>cognovit de rupe cava que terminat Hystrum,</l>
               <l>flevit et innumeros secum de vallibus altis</l>
               <l>Danubii vocitare canes durosque bubulcos</l>
               <l>infrendens cepit; linquensque armenta suosque</l>
               <l>saltus infandam tendit discerpere silvam,</l>
               <l>atque lupam captare petit flavosque leones</l>
               <l>ut penas tribuat meritis: nam frater Alexis</l>
               <l>Tytirus iste fuit. Nunquid vidisse furentem</l>
               <l>stat menti ferro nuper venabula acuto</l>
               <l>gestantem manibus, multos et retia post hunc</l>
               <l>portantes humeris, ira rabieque frementes,</l>
               <l>hac olim transire via silvamque per omnem?</l>
            </sp>
            <sp>
               <speaker>Palemon.</speaker>
               <l>Calcidicos hystrosque refers. Quid, queso, tenenti</l>
               <l>Eridanum secus arva queunt inferre laboris?</l>
            </sp>
            <sp>
               <speaker>Meris.</speaker>
               <l>Ecce tene. Multi per devia Tytiron istum</l>
               <l>ex nostris, canibus sumptis telisque, sequuntur,</l>
               <l>inter quos Faunus, quem tristis et anxia fletu</l>
               <l>Testilis in cassum revocat, clamoribus omnem</l>
               <l>concutiens silvam: tendit tamen ille, neglectis</l>
               <l>fletibus atque suis. Pulvis patet: aspice colles.</l>
            </sp>
            <sp>
               <speaker>Pamphylus.</speaker>
               <l>Semper in adversum fertur male sanus, et egre</l>
               <l>fert Faunus requiem. Veniet, ni sibilus austri</l>
               <l>nunc aures fallit, tempus quo Testilis ibit</l>
               <l>Hesperi in amplexus; dabitur nec posse volenti</l>
               <l>sistere. Sed redeat cupio melioribus astris!</l>
            </sp>
            <sp>
               <speaker>Palemon.</speaker>
               <l>Quis queat ardores iuvenum compescere frenis?</l>
               <l>Apta quies senibus, sedeant in limine matres;</l>
               <l>Naritius nullas potuit preponere laudes</l>
               <l>quesitis peregre. Tibi si mens antra nemusque</l>
               <l>est servare, precor, cum sim post ire paratus,</l>
               <l>pasce greges nostros: et donec forte revertar</l>
               <l>in silvas, ne meam Crisidem tu solus habeto.</l>
            </sp>
            <sp>
               <speaker>Pamphylus.</speaker>
               <l>I felix, factumque putes rediturus, amice.</l>
            </sp>
         </div1>
         <div1 n="IV. Dorus">
            <head>IV</head>
            <head>DORUS</head>
            <argument>
               <p>Explicit Faunus egloga III; incipit egloga IIII, cui titulus est Dorus, collocutores autem Dorus Montanus et Phytias.</p>
            </argument>
            <sp>
               <speaker>Montanus.</speaker>
               <l>Quo te, Dore, rapis? nemorumne per herbida capros</l>
               <l>scrutaris seu forte boves? Consiste parumper;</l>
               <l>nondum tecta quidem fumant, non Hesperus ardet.</l>
            </sp>
            <sp>
               <speaker>Dorus.</speaker>
               <l>Da veniam, Montane, precor, fugiamque iubeto.</l>
               <l>Quod petis, hoc prohibet casus: nam cuncta pavesco.</l>
            </sp>
            <sp>
               <speaker>Montanus.</speaker>
               <l>Dives abis, si cuncta times; requiescere mecum</l>
               <l>hic fessus poteras. Nam si non tecta ligustris</l>
               <l>antra michi videas, est nobis ignis et umbra:</l>
               <l>et quanquam steriles agri sint, proxima capris</l>
               <l>pascua non desunt; est grandis copia lactis</l>
               <l>et veteris bachi nobis et farris acervus;</l>
               <l>nec tibi quis tuscus prestabit tutius antrum.</l>
            </sp>
            <sp>
               <speaker>Dorus.</speaker>
               <l>Ha! miserum rides; nescis quibus ipsa reservet</l>
               <l>te fortuna dolis. Pastorum pascua quippe</l>
               <l>nec bona nunc quero; magnum michi tuta latebra.</l>
            </sp>
            <sp>
               <speaker>Phytias.</speaker>
               <l>Si potius nil, Dore, petis, quid summere differs</l>
               <l>oblatum? Spectare potes de vertice campos</l>
               <l>alpheos tuscosque greges alpesque remotas</l>
               <l>et ligurum saltus, Rhodanum rubrosque galeros</l>
               <l>metiri ac egram mentem revocare quiete.</l>
               <l>Montani laudanda fides. I, summe. Quid obstat?</l>
            </sp>
            <sp>
               <speaker>Dorus.</speaker>
               <l>Si laudas, faciam. Sperabam posse timores</l>
               <l>ponere quo placidus fesulanis defluit Arnus;</l>
               <l>nam priscam tu sepe fidem cantare solebas</l>
               <l>florigenum, dum leta fuit fortuna, meorum.</l>
            </sp>
            <sp>
               <speaker>Phytias.</speaker>
               <l>Sic fateor: dammas nemorum vidisse luporum</l>
               <l>rebus in adversis animos sumpsisse, labantem</l>
               <l>prostravit mentem, et timeo quoscunque recessus.</l>
            </sp>
            <sp>
               <speaker>Montanus.</speaker>
               <l>Sic est. Intremus. Postquam successimus antro</l>
               <l>tu dic, care puer, nobis, quibus anxius ultro</l>
               <l>sic fugias; medioque cibos Galathea parabit.</l>
            </sp>
            <sp>
               <speaker>Dorus.</speaker>
               <l>O tibi si memorem quantis inimica fatiget</l>
               <l>me Fortuna malis: non, si per pascua tygres</l>
               <l>immanes videas fetas agitare iuvencas</l>
               <l>in iugulumve rapi tauros celoque maligno</l>
               <l>omne pecus captum tristique putrescere tabo,</l>
               <l>sic immite feres. Utinam modo fata dedissent</l>
               <l>immemor ipse forem! Nam, dum mecum acta revolvo,</l>
               <l>vix lacrimas cohibere queo, vix aspera verba.</l>
            </sp>
            <sp>
               <speaker>Montanus.</speaker>
               <l>Quin tu pande, precor: magnos audire labores</l>
               <l>non sumus insoliti, grandisque invictaque cordi</l>
               <l>mens sedet et nulli cedit, michi crede, labori.</l>
            </sp>
            <sp>
               <speaker>Dorus.</speaker>
               <l>Que volsci coluere prius campanaque rura,</l>
               <l>lucanos saltus, samnitum pascua, rupes</l>
               <l>et montes brutios calabrumque aspreta levesque</l>
               <l>iam Dauni campos, peligno et flumina grata</l>
               <l>olim Argus tenuit; princeps his omnibus unus</l>
               <l>Argus pastor erat, cui fas complectere cuncta</l>
               <l>viribus ac oculis, calamis et flectere quercus.</l>
               <l>Hic abiit celoque senex se condidit alto,</l>
               <l>defletus modicum. Verum presagia vatum</l>
               <l>predixere quidem: «Lacrimas quas demitis Argo,</l>
               <l>inferias poscet». Post hunc miserandus Alexis</l>
               <l>qui, gregibus nimium durus silvisque molestus</l>
               <l>imperitans, abiit crudeli funere pulsus.</l>
               <l>Munere post Phytie pulchra est michi iuncta Liquoris,</l>
               <l>et sub me septas Argi tenuere nepotes,</l>
               <l>quas inter clarosque lacus pecorosaque tempe</l>
               <l>calcidici veteres silvam posuere coloni</l>
               <l>a Cumis, qua nulla prior dum floruit; in qua</l>
               <l>dum nos iurgantes pueros agitaret Erinis,</l>
               <l>ecce celer quondam patriis Poliphemus ab arvis</l>
               <l>progenitus nostris et nostro sanguine, ripis</l>
               <l>altus in extremis Hystri, puto, lacte ferino,</l>
               <l>quo iaculo incertum, certo mutilatus ab ictu</l>
               <l>parte sui, iusta rabie succensus et ira,</l>
               <l>irruit ut torrens qui hybernis imbribus auctus</l>
               <l>monte cadit celso et rumoribus omnia complens</l>
               <l>hec arbusta rapit, quatit hec, ruit atque superbus</l>
               <l>in rupes et saxa trahens ingentia volvit.</l>
               <l>Nec sevo lacerasse prius sub vindice sontes</l>
               <l>nec post innocui Paphi fedasse cruore</l>
               <l>sydereos vultus, truncum et iecisse cadaver,</l>
               <l>aut vinclis gratos nymphis onerasse puellos,</l>
               <l>immitis potuere gravem minuisse furorem</l>
               <l>Exuit infaustos ungues truculentior angue</l>
               <l>frendens, et pomis foliis et cortice nudat</l>
               <l>fructeta, et vitreos perturbans sanguine fontes,</l>
               <l>dentibus infringens ramos pictasque volucres</l>
               <l>murmure disperdens claustrisque repagula frangens;</l>
               <l>omne pecus mungit, decerpit, vellera tondet,</l>
               <l>absorbet natos, miseras eviscerat agnas:</l>
               <l>si peiora nequit, rescindit cornua tauris.</l>
               <l>Vix Cereri sacras quercus, vix antra Lyceo</l>
               <l>intacta est passus; satyros nymphasque vetustas</l>
               <l>et faunos lucis pepulit. Sic astra ferebant!</l>
            </sp>
            <sp>
               <speaker>Montanus.</speaker>
               <l>Sic magnis prisci finem dare tristia rebus</l>
               <l>iurgia cantabant nobis quandoque bubulci.</l>
            </sp>
            <sp>
               <speaker>Phytias.</speaker>
               <l>Quid lacrimis, Montane, mades? ubi pectus herile?</l>
            </sp>
            <sp>
               <speaker>Montanus.</speaker>
               <l>O Phytia, fateor: quisnam sibi ponere leges</l>
               <l>sic potuit pro ut ipse facis? Sum carneus, hercle!</l>
               <l>Hec hodie, dum falce Lycas virgulta secaret,</l>
               <l>intento gregibus Coridon narrabat Aminte;</l>
               <l>etsi nulla fides illis, sum flere coactus:</l>
               <l>quid veris faciam? Dorus sed cepta sequatur,</l>
               <l>et me linque meis lacrimis: satiabitur istis,</l>
               <l>heu! pietas et certa fides quibus angor amicus.</l>
            </sp>
            <sp>
               <speaker>Dorus.</speaker>
               <l>Dum ruit omne decus nemorum, tunc ordine nullo</l>
               <l>pastores pariterque greges armentaque passim</l>
               <l>diffugiunt timidique ruunt; loca namque ministrat</l>
               <l>ipse pavor: petit hic colles, petit ille cavernas</l>
               <l>lustraque silvarum. Plures se iungere monstro</l>
               <l>sunt ausi, et prestare fidem; quibus ipsa deum vis,</l>
               <l>si qua est ut fertur, statuet pro munere munus.</l>
               <l>Obscenas sevi pregnans vix squalida nays</l>
               <l>evasit tremebunda manus, onerata gemella</l>
               <l>prole, per umbrosam noctem magalia tentans</l>
               <l>passibus incertis. Lacrime non sponte tepentes</l>
               <l>quas tu Montani, Phytia, sic ante monebas,</l>
               <l>adveniunt; nec plura quidem iam dicere possum.</l>
            </sp>
            <sp>
               <speaker>Montanus.</speaker>
               <l>Nec mirum: sed dura animum, mi Dore, precamur,</l>
               <l>nec taceas reliquum. Iuvit narrasse labores.</l>
            </sp>
            <sp>
               <speaker>Phytias.</speaker>
               <l>Quis neget optatum iuveni? Mos nempe gerendus</l>
               <l>Montano; dic, Dore, precor, nunc cura peculi</l>
               <l>nulla tibi trahimusque moras in vertice tuto.</l>
            </sp>
            <sp>
               <speaker>Montanus.</speaker>
               <l>Quid Paphus, queso, cui centum brachia, centum</l>
               <l>fama refert oculos, cui tanta licentia fandi</l>
               <l>in superos hominesque fuit? Non cuspide lata</l>
               <l>occurrit monstro? Quid tunc furibundus Asylas?</l>
               <l>quid pecudum custos Phorbas? quid Damon amicus?</l>
               <l>quid tu? quid Phytias? quid Pamphylus atque Molorcus?</l>
               <l>ac alii tecum tangentes alta boatu</l>
               <l>sydera, iactantes vario sermone palestras</l>
               <l>atque pedum cursus, cestus et fortia facta?</l>
            </sp>
            <sp>
               <speaker>Dorus.</speaker>
               <l>Iam satis ostensum. Phytias in litore solus</l>
               <l>invictus mansit, qui nunc peregrina per arva</l>
               <l>me profugum sequitur. Stabat mens currere contra</l>
               <l>ingens, et lectas pharetra de more sagictas</l>
               <l>abstuleram nervusque levem iam flexerat arcum;</l>
               <l>sed tenuit non sana fides numerusque meorum</l>
               <l>tunc nullus Phytiasque boans: «Quo tendere frustra,</l>
               <l>stulte puer, tentas? Nequicquam flectere fata</l>
               <l>nitimur. Hoc celo placuit; sic Iuppiter equus</l>
               <l>viderat et pensis dederat sua iura futuris».</l>
               <l>Hinc natale solum silvas armenta domosque</l>
               <l>liquimus ac tenui lembo diffugimus ambo</l>
               <l>infandam monstri rabiem; nec defuit usquam</l>
               <l>dux fidus placideque tulit quoscunque labores.</l>
               <l>Nos turbo fluctusque maris Thelamonis ad oras</l>
               <l>impulit, inde tuos errantes venimus agros.</l>
            </sp>
            <sp>
               <speaker>Montanus.</speaker>
               <l>Ut vestros doleo casus, sit silva perennis</l>
               <l>hec nobis parvumque pecus. Quod si tibi cure,</l>
               <l>summito: tu ducas. Sed, si michi nuntia veri</l>
               <l>ylice ab excelsa cornix fuit, ecce parantur</l>
               <l>multa tibi graviora satis reditusque propinquus.</l>
               <l>Spes te sepe trahet sterilis; quicquid modo perdis,</l>
               <l>vinces cunctando: sed non tibi delphyca laurus</l>
               <l>sertum leta dabit donec tu Manibus unum</l>
               <l>falce caput tribues pro cunctis. Nos quoque, diras</l>
               <l>si tibi, Dore, placet faciles transire querelas,</l>
               <l>mittamus Bachoque sacrum celebremus honorem.</l>
               <l>En Galathea vocat: redeunt cum matribus agni</l>
               <l>et nox cerulea iam terras denigrat umbra.</l>
            </sp>
         </div1>
         <div1 n="V. Silva cadens">
            <head>V</head>
            <head>SILVA CADENS</head>
            <argument>
               <p>Explicit Dorus egloga IIII; incipit egloga V, cui titulus est Silva cadens, collocutores autem Caliopus et Pamphylus.</p>
            </argument>
            <sp>
               <speaker>Caliopus.</speaker>
               <l>Pamphyle, tu placidos tecum meditaris amores</l>
               <l>Calcidie, viridi recubans in gramine solus;</l>
               <l>ipsa dolens deflet miseras quas nescio silvas.</l>
            </sp>
            <sp>
               <speaker>Pamphylus.</speaker>
               <l>Unde, precor, nosti? Sis mecum: Phebus in altum</l>
               <l>tollit equos; prosunt umbre, michi crede, capellis</l>
            </sp>
            <sp>
               <speaker>Caliopus.</speaker>
               <l>Sicilidum saltus et florida rura Pelori</l>
               <l>forte pererrabam; vox venit tristis ad aures.</l>
               <l>Attonitus tum firmo gradum, prospecto frequenter</l>
               <l>si videam flentem. Video. Quid lilia falce</l>
               <l>secta loquar floresque malo iam sole reflexos?</l>
               <l>Cespite sic nudo lacrimis oppleta iacebat</l>
               <l>illa suis questusque graves ex ore trahebat.</l>
            </sp>
            <sp>
               <speaker>Pamphylus.</speaker>
               <l>Heu michi, quid vivo? Iam tacte fulmine pinus,</l>
               <l>et pecudes prostrasse canes noctisque per umbram</l>
               <l>ex septis ululare lupos audisse, nefandum</l>
               <l>prodigium dederant. Sed dic: quas, obsecro, voces</l>
               <l>illa dabat deflens? Tua presto stat tibi merces.</l>
            </sp>
            <sp>
               <speaker>Caliopus.</speaker>
               <l>Quas ego concepi, referam. Tu, dulcis Aminta,</l>
               <l>nunc oculos gregibus prestes servesque, precamur,</l>
               <l>ne, si damna satis faciant fortasse capelle,</l>
               <l>hyrsutus Corilas, Bavio mittente, lacesset</l>
               <l>hyrcos interea morsu vel terreat agnos.</l>
            </sp>
            <sp>
               <speaker>Pamphylus.</speaker>
               <l>Ne dubites; saxis sistet baculoque iuvabit.</l>
            </sp>
            <sp>
               <speaker>Caliopus.</speaker>
               <l>Illa diu postquam faunos nymphasque vocavit</l>
               <l>in cassum, pectusque manu pulsavit et ora,</l>
               <l>vocibus assiduis syrene in litore fractis</l>
               <l>Parthenopis residens misere singultibus inquit:</l>
               <l>«Non fuit ausonicis campis, me iudice, silva hac</l>
               <l>letior aut maior, nulla atque capacior evi.</l>
               <l>Hec fagis celum tangebat et ylice multa,</l>
               <l>quercubus insignis, viridi spectandaque lauro</l>
               <l>ac cedro crebra, funesta et pulchra cupressu.</l>
               <l>Non adeo quondam formosa Libistridos ursis</l>
               <l>horrida, cui cessit magnorum Ercinia nutrix</l>
               <l>silvestrumque boum gelido sub cardine celi,</l>
               <l>Ydaque iudicio Paridis memoranda puellis,</l>
               <l>bebritiumve nemus cessit cessitque erimantum.</l>
               <l>Floribus hec ramos et prata virentia semper</l>
               <l>pingebat croceis roseisque et mille colorum,</l>
               <l>colchida dum primum siccaret vellera Phebus</l>
               <l>Quid referam claros leni per gramina cursu</l>
               <l>serpentes rivos fontesque lacusque recentes</l>
               <l>antraque perpetuis non arte recondita tophis?</l>
               <l>Hac picte nidos cuncte fecere volucres;</l>
               <l>psytacus exustis usque huc accessit ab arvis,</l>
               <l>captus amore soli, sic et pulcherrima fenix.</l>
               <l>Nec fuit Ytalie que ferret silva leones</l>
               <l>hanc preter: mites tulit hec iraque verendos,</l>
               <l>ut taceam lepores, cervos et dente minaces</l>
               <l>apros et capreas et grandes viribus ursos.</l>
               <l>Hec niveas habuit pecudes, quibus inclita tantum</l>
               <l>vellera prestabant reliquis, quantum aurea poma</l>
               <l>glandibus aut sorbis. Referat quis grandia quantum</l>
               <l>dudum armenta boum pavitque et texerit umbra,</l>
               <l>quantum lactis eis fuerit, que copia prolis,</l>
               <l>pascua dum magnus servabat Tytirus olim?</l>
               <l>Heu michi! cognovit Ciclops. Ast Tytirus ille est</l>
               <l>qui primus pecori leges nemorique salubres</l>
               <l>carmine cantavit, quarum nec clarior usquam</l>
               <l>copia docta fuit legum nec prisca tulere</l>
               <l>secula maiores, auro dum floruit etas</l>
               <l>sanguine, si veri quicquam primeva vetustas</l>
               <l>insculptum liquit fagis vel robore duro.</l>
               <l>Me miseram! memini letis quibus ipsa choreis</l>
               <l>saltantes vidi satyros facilesque napeas</l>
               <l>floribus ornatas et sertis fronde revinctis</l>
               <l>esculea, et gratos silvis expromere versus</l>
               <l>nunc stipulis auctos, fidibus nunc arte canoris.</l>
               <l>Sed quid tot refero? Complectar ut omnia paucis,</l>
               <l>quantum cana salix alno quantumque mirice</l>
               <l>quercubus et celsis cedunt vepreta cupressis,</l>
               <l>huic omnis tantum cedebat silva nemusque.</l>
               <l>Pro superum virtus, quantum hec modo tempora distant</l>
               <l>a priscis quantumve malis dat Iuppiter astris</l>
               <l>arbitrii! Fortuna quidem, quos ante fovebat</l>
               <l>leta nimis, pavidos secum revoluta fatigat.</l>
               <l>Plangite, silvani veteres, heu, plangite mecum.</l>
               <l>Delapse quercus, grandes cecidere cupressus,</l>
               <l>esculus exaruit summissis undique flammis,</l>
               <l>pinus nulla sedet, virides albescere lauros,</l>
               <l>heu, video, et bicolor passim iacet undique mirtus;</l>
               <l>aret et omne solum pallens arbustaque nuda</l>
               <l>frondibus in nichilum tendunt; abiere volucres</l>
               <l>antraque pastorum video deiecta, recessus</l>
               <l>incultos, muscoque putri pallescere fontes</l>
               <l>et nitidos rivos turpi sordescere limo</l>
               <l>ac circum ripas calamos crevisse palustres.</l>
               <l>Quod meritum? quod triste nefas? quod crimen avitum,</l>
               <l>vel fortasse tuum, potuit tot superis iras</l>
               <l>iniecisse tua cum clade? Miserrima quis tam,</l>
               <l>quis tam dira deus permisit lapsa? quis Orco</l>
               <l>eduxit pestes in te? quis, queso, labores</l>
               <l>excudisse tuos potuit tristesque ruinas?</l>
               <l>O ruber ortorum custos, cui pulcher achantus</l>
               <l>aggere surgebat viridi canumque ligustrum</l>
               <l>et quem puniceo quondam cum flore roseta</l>
               <l>et molles viole stabant et lilia circum</l>
               <l>ybleusque thymus, nigra et vaccinia tecum</l>
               <l>crescere sunt solita, an cernis quam creverit uncus</l>
               <l>carduus et vacuus surgat paliurus in ortis</l>
               <l>ulvaque vel saturis onagris suspecta cicuta?</l>
               <l>Ha faunum pietas, fertis, dryadesve sorores,</l>
               <l>quis stipula totiens frondes virgultaque movi,</l>
               <l>hoc spectare nefas? Video sine vitibus ulmos;</l>
               <l>vix hedere vivunt. Solitos flavescere campos</l>
               <l>en vacuis plenos prospecto horrescere avenis;</l>
               <l>piscosique lacus, pontus fluviique quiescunt;</l>
               <l>cortex nullus inest, resonant nec litora tonsis</l>
               <l>et passim video sparsas, heu, vasta per arva</l>
               <l>infectas tabo pecudes morbisque capellas</l>
               <l>pastoresque graves per sordida lustra ferarum</l>
               <l>dispersos turpique fuga nemus omne relictum est.</l>
               <l>Alcestus trepidans abiit, tremebunda Liquoris</l>
               <l>in dubium liquit silvas evecta per altum.</l>
               <l>Omne decus periit luctusque laborque supersunt.</l>
               <l>Plangite, silvani veteres, heu, plangite mecum.</l>
               <l>Silva decus nostrum periit, pereamus et ipsi».</l>
               <l>Hec ubi dicta dedit, manibus lacerasse capillos</l>
               <l>implicitos vidi; tandem quasi victa resedit.</l>
            </sp>
            <sp>
               <speaker>Pamphylus</speaker>
               <l>Heu miser, heu, video que sit sibi causa doloris:</l>
               <l>indignum facinus lacrimis revocare putabat,</l>
               <l>previsum dudum superis et pensa sororum.</l>
               <l>Errat stulta nimis: celo parere necesse est.</l>
               <l>Sed tu, dum fleret, nullis solatia verbis</l>
               <l>perdita tentasti placidis reparare querentis?</l>
            </sp>
            <sp>
               <speaker>Caliopus.</speaker>
               <l>Non equidem, ne forte malus Poliphemus adesset</l>
               <l>indignans: celeri sed te per pascua passu</l>
               <l>quesivi. Tu verba dabis, tu nubila purga.</l>
            </sp>
            <sp>
               <speaker>Pamphylus.</speaker>
               <l>Quid tibi mercedis statuam? que dona labori?</l>
               <l>De grege nil possum; calamos accepit Opheltes.</l>
               <l>Sunt michi crescentes catuli quos seva Licisca</l>
               <l>lacte domi nutrit; summas quem duxeris ipse.</l>
            </sp>
            <sp>
               <speaker>Caliopus.</speaker>
               <l>Dum grandes faciam. Sed tu modo quere gementem</l>
               <l>dilectamque tibi; pecudes mulsurus abibo.</l>
            </sp>
         </div1>
         <div1 n="VI. Alcestus">
            <head>VI</head>
            <head>ALCESTUS</head>
            <argument>
               <p>Explicit Silva cadens egloga V; incipit egloga VI, cui titulus est Alcestus, collocutores autem Amintas et Melibeus.</p>
            </argument>
            <sp>
               <speaker>Amintas.</speaker>
               <l>Pastores transisse nives et frigora leti</l>
               <l>sub divo veteres stipula modulantur amores,</l>
               <l>esculeas hedera nectunt de more corollas,</l>
               <l>crateras Bromio statuunt et vina salutant</l>
               <l>cantibus et multo protendunt carmine sacrum.</l>
               <l>Tu, Melibee, quidem plangoribus omnia solus</l>
               <l>confundis. Que tanta tibi nunc causa doloris?</l>
            </sp>
            <sp>
               <speaker>Melibeus.</speaker>
               <l>Silva vetus cecidit, lapsa est, cui prefuit Argus;</l>
               <l>custodes abiere gregum, periere sequaces.</l>
               <l>Nostris an vivat nobis Alcestus in oris</l>
               <l>incertum, et clausas disiecit belua septas.</l>
            </sp>
            <sp>
               <speaker>Amintas.</speaker>
               <l>Parcendum lacrimis, nam trux Poliphemus abivit.</l>
               <l>Alcestus rediit nobis, rediere vagantes</l>
               <l>pastores oviumque greges, rediere priores,</l>
               <l>letitiaque virent silve vallesque resultant,</l>
               <l>omnis ager pubet, redeunt sua sydera pratis,</l>
               <l>frondes arbustis, edis quoque cornua surgunt,</l>
               <l>cornupetant campis lunata fronte iuvenci,</l>
               <l>Massicus et Gaurus florent pulcherque Vesevus</l>
               <l>innovat arbustis vites stauratque Falernus</l>
               <l>ulmis iam colles, stringit Vulturnus et undas;</l>
               <l>surge ideo letumque diem psallentibus auge.</l>
            </sp>
            <sp>
               <speaker>Melibeus.</speaker>
               <l>Lenta fides magnis semper prestatur, Aminta,</l>
               <l>nec facile annosum falsis risisse subulcum est.</l>
               <l>Pan deus a silvis oculos avertit et omne</l>
               <l>sevit in Alcestum dira vertigine celum.</l>
               <l>Quis daret, heu, celeres pennas? quis, queso, volatum?</l>
               <l>quisve iras superum posset placare repente?</l>
               <l>I, letis te dede, precor, sertisque corona</l>
               <l>meque meis lacrimis sinito miserisque querelis.</l>
            </sp>
            <sp>
               <speaker>Amintas.</speaker>
               <l>Si Corinna meo sedeat, Melibee, sub antro,</l>
               <l>vera loquor: vidi Cyrceum vertice flammis</l>
               <l>fulgentem in reditu; sic et Garganus et ingens</l>
               <l>Appenninus heri fumabant culmine summo</l>
               <l>letitia et, multis quod forsan credere durum,</l>
               <l>Ethna quidem plausu fumos convertit in ignes.</l>
               <l>Et si nulla fides dictis, hunc suspice collem</l>
               <l>quam vireat, squalentem olim pallore. Quid ultra?</l>
               <l>His oculis, iuro, calcantem litora vidi</l>
               <l>euboica et matrem amplexu pulchrasque sorores</l>
               <l>suscepisse pio, letis ac oscula dantem.</l>
            </sp>
            <sp>
               <speaker>Melibeus.</speaker>
               <l>Quid verbis opus est multis, mi dulcis Aminta?</l>
               <l>Floribus ut Titan nocturno frigore lapsis,</l>
               <l>dictannus capreis pecorique Favonius egro</l>
               <l>utque salus arvis estu sitientibus imber,</l>
               <l>sic cordi tua dicta meo. Te, summe, precamur,</l>
               <l>Phebe pater, te, leta Pales; da cepta secundent.</l>
               <l>Non silvis unquam, nunquam pastoribus usquam</l>
               <l>illuxit tam grata dies. Tu cespite vivo</l>
               <l>erige propter aquas nobis altaria, Phorba,</l>
               <l>et lauro et sertis hedere mirtoque corona;</l>
               <l>inde et ydumeas fer palmas, postque bidentes</l>
               <l>in sacrum niveas deduc ac omnia serva.</l>
               <l>Tu mestas pecudes herbis et fonte, Lycophron,</l>
               <l>et calamis refove: nosti quam turpis Orion</l>
               <l>leserit has dudum, lacrimis dum tempora flerem.</l>
               <l>Nosque diem celebrem cantu deducere, Aminta,</l>
               <l>et delubra deum festis ambire choreis,</l>
               <l>credo, decet: viridis foliis ornatus olive,</l>
               <l>tu primus sacrum gracili perflabis avena;</l>
               <l>ast ego, populea redimitus fronde, secundus</l>
               <l>carmina cantabo. Stipulis et carmine docti</l>
               <l>ambo sumus, nobis nemo nunc prevalet agris</l>
               <l>in siculis, ni forte gravis certaret Yollas:</l>
               <l>hic alios superat quantum vepreta cupressi.</l>
            </sp>
            <sp>
               <speaker>Amintas.</speaker>
               <l>Ergo alacres dignum calamis et carmine festum</l>
               <l>cantemus; tu primus eris, tu carmine maior.</l>
               <l>Esculeo dudum descriptos cortice rastro</l>
               <l>Phyllidis incipies, vel quos mage duxeris, ignes</l>
               <l>seu magis Alcesti laudes: non dignior ullus;</l>
               <l>seu magnos Phytias quos pertulit ante labores,</l>
               <l>qui meruit versus qua Stilbon flabat avena.</l>
            </sp>
            <sp>
               <speaker>Melibeus.</speaker>
               <l>Phyllis in agresti se iactet cespite ludens;</l>
               <l>expectet Phytias cui, credo, magna paratur</l>
               <l>posteritas, si vera sonat deus ethere levo;</l>
               <l>nos tamen Alcesto dignas per secula voces,</l>
               <l>ut dabitur, cantare decet. Cantabimus ambo;</l>
               <l>Libetrides nostrum tollant ad sydera carmen.</l>
            </sp>
            <sp>
               <speaker>Amintas.</speaker>
               <l>Ecce, puer, placida pariter residemus in umbra</l>
               <l>et superis gratos mittunt altaria fumos,</l>
               <l>ruminat omne pecus, pueri campique quiescunt.</l>
               <l>Quid trahis in longum conceptos iam tibi versus?</l>
            </sp>
            <sp>
               <speaker>Melibeus.</speaker>
               <l>«Alcestum postquam silvis abstraxit amatis</l>
               <l>fatorum predura lues, flevere dolentes</l>
               <l>Parthenopes nymphe nec vidit Daunia sulcos,</l>
               <l>vitibus obstupuit Bachus, periere iuvence</l>
               <l>Vulturnusque senex ingentia saxa revolvens</l>
               <l>excessit ripas, luteus demissus ab urna;</l>
               <l>montibus obtectum nebulis fumoque cacumen</l>
               <l>vidimus et valles ululatu flere dolenti;</l>
               <l>tunc quos clara dedit tellus rugire leones</l>
               <l>non ausos laqueosque graves sentire coactos</l>
               <l>venantum primo, lyncis quoque lumen ademptum.</l>
               <l>Ha quantum potuit de te Fortuna quibusque</l>
               <l>casibus in dubios te traxit seva meatus!</l>
               <l>Ast ego, Phebe decus celi, posuisse labori</l>
               <l>Alcesti finem et patriis post reddere silvis</l>
               <l>dignatus, meritos nymphe tibi semper honores</l>
               <l>carmine perpetuo resonent precor atque bubulci».</l>
            </sp>
            <sp>
               <speaker>Amintas.</speaker>
               <l>Non thymus est apibus, non agnis lenis ybiscus,</l>
               <l>non cythisus capris quantum tua carmina nobis.</l>
               <l>Nunc ego restituam silvis silvisque tenebo.</l>
               <lg>
                  <l>«Plaudite iam colles, et vos iam plaudite montes:</l>
                  <l>redditus est nostris Alcestus, redditus antris.</l>
                  <l>Litora iam plausu surgant et flumina certent</l>
                  <l>nunc plausu complere polos. Hic spernere terras</l>
                  <l>occiduas, solisque vias celumque serenum</l>
                  <l>cernere et obliquos Phebes mirarier orbes</l>
                  <l>cepit et Astream silvis revocavit abactam:</l>
                  <l>hac tauris curru iunget cervisque leones</l>
                  <l>armentisque lupos, serpentum sibila sulcis</l>
                  <l>auferet et meritos Musis concedet honores.</l>
                  <l>Plaudite iam colles, et vos iam plaudite montes:</l>
                  <l>redditus est nostris Alcestus, redditus antris.</l>
                  <l>Dum mare fluctivagos pisces tellusque tenebit</l>
                  <l>quadrupedes, aer volucres et sydera Olympus,</l>
                  <l>Alcestus silvis pastoribus atque puellis</l>
                  <l>sit lumen semperque decus nec limina Ditis</l>
                  <l>conspiciat; moriens, superis sit Delphycus alter.</l>
                  <l>Plaudite iam colles, et vos iam plaudite montes:</l>
                  <l>redditus est nostris Alcestus, redditus antris.</l>
                  <l>Nos agnam mactare decet (nos cernat ovantes</l>
                  <l>Alcestus) taurumque sibi, dum tempora victor</l>
                  <l>umbrabit lauro: veniat lux illa, precamur,</l>
                  <l>et suris vinctis saltabimus inde coturno</l>
                  <l>elicietque sonos stipulis tyrenus Asylas:</l>
                  <l>astabunt coram Damon Phytiasque canentes.</l>
                  <l>Plaudite iam colles, et vos iam plaudite montes:</l>
                  <l>redditus est nostris Alcestus, redditus antris.</l>
                  <l>Vix, Alceste decus nostrum, vix credere fame</l>
                  <l>post nos ruricole poterunt, sed cortice duro</l>
                  <l>posteritas tua facta leget; te populus ingens,</l>
                  <l>te corilus sculptum, servabit te quoque fagus,</l>
                  <l>dum fluet Eridanus, dum montes vallibus umbras</l>
                  <l>prestabunt, dum grata salix, dum gratus ybiscus</l>
                  <l>nascetur capris. Crescent ea nomina quantum</l>
                  <l>ipsa quidem fagus crescet. Mirabitur Arnus</l>
                  <l>atque colet gratis linquens tua facta futuris.</l>
                  <l>Plaudite iam colles et vos iam plaudite montes;</l>
                  <l>redditus est nostris Alcestus, redditus antris».</l>
               </lg>
            </sp>
            <sp>
               <speaker>Melibeus.</speaker>
               <l>Munera quis statuet pro tanto carmine digna?</l>
               <l>Dulce viris quantum rusco prefertur amomum</l>
               <l>atque rubis mirtus, laurus vel dignior alga,</l>
               <l>tantum ego tu superes dicam cantando Menalcam</l>
               <l>et calamis. O quantus eris, si prestet Yollas</l>
               <l>te stipula perflare sua! Tunc saxa movebis.</l>
               <l>Est michi conspicuum signis, quod condidit olim</l>
               <l>Ylas spartanus, quamvis duo vasa fuissent,</l>
               <l>dum placido nobis victus concessit amore.</l>
               <l>Horum aliud nuper rapuit gratissima Phyllis;</l>
               <l>tu reliquum, quanquam tanto sit munus agreste,</l>
               <l>suscipe, sed noscas nulli tetigisse labellum.</l>
            </sp>
            <sp>
               <speaker>Amintas.</speaker>
               <l>Sat video te cogat amor, dum munera tanti</l>
               <l>concedis puero: non parva teneret Yollas.</l>
               <l>Tu ne sperne, precor, baculum quem cyprius olim,</l>
               <l>dum iuvenis frigias agitaret arundine dammas,</l>
               <l>concessit Lycidas sumptum de rupe Camandri,</l>
               <l>nodis insignem nec non et cuspide fulva.</l>
               <l>Sed sta, care, precor, modicumque adverte: quid, oro,</l>
               <l>personuit silvis echo? Non, oro, latratus</l>
               <l>concipis ipse canum? grandis non ille Melampus?</l>
               <l>non gregis, heu, custos latrat? non illa Licisca?</l>
               <l>Est equidem, nosco: timeo ne sevus ovili</l>
               <l>nunc lupus insultet seu belua sevior; ibo</l>
               <l>ut videam et manibus tollam ne ledat hiulcus.</l>
               <l>Tu venias queso, si te fortasse ciebo.</l>
            </sp>
         </div1>
         <div1 n="VII. Iurgium">
            <head>VII</head>
            <head>IURGIUM</head>
            <argument>
               <p>Explicit Alcestus egloga VI; incipit egloga VII, cui titulus est Iurgium, collocutores autem Daphnis et Florida.</p>
            </argument>
            <sp>
               <speaker>Daphnis.</speaker>
               <l>Florida, quid stertens commissum linquis ovile?</l>
               <l>Non satius fuerat dixisses: «Servet amicus</l>
               <l>hoc saltem Daphnis» recubas dum victa lyeo?</l>
            </sp>
            <sp>
               <speaker>Florida.</speaker>
               <l>Tu servare gregem nosti, fur pessime Daphni,</l>
               <l>cum veteres flectas fagos immersus hyaco?</l>
            </sp>
            <sp>
               <speaker>Daphnis.</speaker>
               <l>Non ego quod vidi nuper, dum septa Phaselis</l>
               <l>crinibus exires sparsis et veste soluta,</l>
               <l>clam dicam, te tristis amet sine mente Lupiscus.</l>
            </sp>
            <sp>
               <speaker>Florida.</speaker>
               <l>Vir gregis impulsus rabie michi fugerat illuc.</l>
               <l>An tibi liquissem, quem sevo vulnere capros,</l>
               <l>alphei in medio nemoris, fetasque capellas</l>
               <l>carpentem vidi? Quanquam plangore Phaselis</l>
               <l>posceret in vacuum, tu per dumeta trahebas</l>
               <l>infestus curva preaptas falce bidentes.</l>
            </sp>
            <sp>
               <speaker>Daphnis.</speaker>
               <l>Nonne ego quo libuit poteram deducere nostras?</l>
            </sp>
            <sp>
               <speaker>Florida.</speaker>
               <l>Portasti tecum, credo. Quid, pessime, «nostras»?</l>
               <l>Circius aut misit seu forte Ercinia mater?</l>
               <l>Quid fuit alpheis tecum? Vetus extat origo</l>
               <l>his quidem ab Ellaida, tibi tristis et aspera patrem</l>
               <l>barbaries inculta dedit. Quid, pessime, «nostras»?</l>
            </sp>
            <sp>
               <speaker>Daphnis.</speaker>
               <l>Quid Galathea, precor, faciet, cum talia lusca</l>
               <l>audet et infando deturpat gucture Daphnim?</l>
               <l>Belua, me nemorum nuper pecorisque magistrum</l>
               <l>silvicole fecere senes, omnisque potestas</l>
               <l>arbitrio commissa meo est. Quos Yndus inundat</l>
               <l>quosve Pyreneus collis seu celifer Athlas</l>
               <l>quosque tenet Rhodopes silvis aut abluit Hebrus</l>
               <l>quosve niger Garamas ferventibus urget harenis</l>
               <l>arceo pastores; et tu, male sana, superbis!</l>
            </sp>
            <sp>
               <speaker>Florida.</speaker>
               <l>«Et quos iam celo dederat decepta vetustas,</l>
               <l>merserat aut Orco» pariter dixisse decebat,</l>
               <l>cum tibi sit parvus nemorum vix angulus unus</l>
               <l>iure cui possis fragiles iniungere leges.</l>
               <l>Yndos Mosa secat, getulos abluit Albis</l>
               <l>atque tuas, Tybris, Rhenus nunc sulcat harenas!</l>
               <l>I, decus arthoum, theutonos lude bilingues;</l>
               <l>nos titulos vacuos et lentos novimus arcus.</l>
            </sp>
            <sp>
               <speaker>Daphnis.</speaker>
               <l>Quid «titulos»? Non, orba, vides quibus ipse molosis</l>
               <l>progrediar septus? Lauros Galathea reservat;</l>
               <l>ornet et ut pexos nobis aliquando capillos,</l>
               <l>flectere serta manu cepit. Tunc anxia dices:</l>
               <l>«Nos titulos vacuos et lentos novimus arcus»!</l>
            </sp>
            <sp>
               <speaker>Florida.</speaker>
               <l>O miserum! tibi serta comis Galathea virentis</l>
               <l>imponet lauri? Tedas extinguere flammas</l>
               <l>tunc dicam referetque diem tunc Hesperus et sol</l>
               <l>inducet veniens umbras. Qui primus honores</l>
               <l>hos tulit in silvis, poterit deposcere taxos</l>
               <l>et lauri tristes porcis exponere frondes</l>
               <l>si te gestantem videat. Michi numina prestent</l>
               <l>ante diem moriar, latiam quam cernere danem</l>
               <l>sauromate possim crinesque caputque prementem.</l>
            </sp>
            <sp>
               <speaker>Daphnis.</speaker>
               <l>Quid tantum, delira, tumes? quod iussit Apollo</l>
               <l>tu renuis? Melius fuerat componere lites,</l>
               <l>et quos iamdudum nostris antiquior etas</l>
               <l>exhibuit sertis flores, tu candida letos</l>
               <l>prestares ut sacra tuis Iovis ales ab alto</l>
               <l>invigilet gregibus removens vulpesque luposque.</l>
            </sp>
            <sp>
               <speaker>Florida.</speaker>
               <l>Hac ego te semper cognovi retia cervis</l>
               <l>aut capreis laqueos, mediis in vallibus, arte</l>
               <l>tendere, cum iaculo valeas nil, optime Daphni;</l>
               <l>blandiris cecamque putas includere claustris.</l>
               <l>Nosceris; errasti. Nec tu: quibus inscia quondam</l>
               <l>omne nemus septasque dedi taurosque caprosque</l>
               <l>amplexusque meos ac oscula leta; nec illa</l>
               <l>secula volvuntur nobis nec vertitur ordo</l>
               <l>qui dudum, quo grandis erat per compita Daphnis.</l>
               <l>Absit et ut credam, de te modo sentiat, acer</l>
               <l>qui fueras predo, tam sancte summus Apollo</l>
               <l>iusserit ut lauro tua cingas tempora sacra.</l>
               <l>Sed cedam. Memini puerum dixisse Goliam</l>
               <l>esse polos superum, campos mortalibus esse</l>
               <l>concessos, quos quisque sua dicione teneret.</l>
               <l>Libera sum mulier, nullo sociata marito,</l>
               <l>et thalamis ultro renuo iurique iugali;</l>
               <l>sunt vires animique, manent arcusque trucesque</l>
               <l>custodes ovium peperit quos seva Licisca;</l>
               <l>et moriar potius quam iactem lilia corvis.</l>
            </sp>
            <sp>
               <speaker>Daphnis.</speaker>
               <l>Libera tu mulier? Quasi non viderimus ipsi</l>
               <l>quot mechis prostrata iaces! Carecta Phaselis,</l>
               <l>si tu forte neges, servant vestigia sulcis.</l>
               <l>Venales tibi, stulta, manus mercede parasti:</l>
               <l>hos fortes arcus, iacula hos tutosque recessus</l>
               <l>esse putas? Fex nempe virum servique fugaces</l>
               <l>sunt, quos dirus amor seu forsan tristis egestas</l>
               <l>e silvis pepulit nostris. Non, hercle, sagictam</l>
               <l>eximerem pharetra: loris virgisque fugabo.</l>
               <l>Ast tu summe colum calathosque et pensa puellis</l>
               <l>impartire tuis et pascua linque bubulcis.</l>
               <l>Spirantes tymbre tibi sint, mea Florida, cure</l>
               <l>atque roseta tuis aperi et violaria pande;</l>
               <l>collige iam flores, pueris compone corollas</l>
               <l>et natis occide sues, convivia pone;</l>
               <l>da spatium barbas pectant, da stringere vestes,</l>
               <l>da laqueis ambire femur, da tempora ludis,</l>
               <l>da vitreos fontes, quorum testantibus undis</l>
               <l>incedant compti; radios et findere Phebi</l>
               <l>permitte ut possint animos assummere grandes</l>
               <l>dum tenues ydolo, segnes se corpore cernent;</l>
               <l>da graciles stipulas, umbras compone recentes,</l>
               <l>sterne leves algas, nymphas immisce procaces,</l>
               <l>da vina et somnos et vesca papavera lentis,</l>
               <l>pelle canes silvis, arbustis pelle cicadas:</l>
               <l>sed tandem videas miseris quid feceris, hercle!</l>
               <l>Nos frigius lusit pastor, nos sprevit Osyris</l>
               <l>non impune diu; nec tu, si spreveris, inquam.</l>
            </sp>
            <sp>
               <speaker>Florida.</speaker>
               <l>Sic faciam, dum grata quies, dum floridus annus,</l>
               <l>dum virides silve stabunt celumque serenum,</l>
               <l>invidus ut doleas. Sed quid male sanus amores</l>
               <l>obicis indecores? Nemo, stolidissime, credet:</l>
               <l>mos vetus est mechis matronis turpia castis</l>
               <l>obiecisse quidem; testis michi maxima quercus</l>
               <l>sacra Iovi quia falsa refers. Ast, inclite, quid tu?</l>
               <l>quid «frigius pastor»? quid dicis: «sprevit Osyris</l>
               <l>non impune», miser? Quasi iam nemus omne canopum</l>
               <l>videris et mysios colles vallesque Camandri,</l>
               <l>cum vix agnoscas, tibi celsos elicis ignes.</l>
               <l>Hec stolidis stipula referes aliquando napeis,</l>
               <l>dum tu pannonos victos cantabis agrestes.</l>
               <l>Nec taceas nuper signatum limen ab angue,</l>
               <l>segnicieque tua pactum ex ferrugine sertum</l>
               <l>in campis henetum. Sunt hec purganda priusquam</l>
               <l>excidium fagis, Daphni, septisque mineris</l>
               <l>inflatus rabie. Satius tibi vertere passus</l>
               <l>orbis in extremum, quo tu mulieribus arces</l>
               <l>erigis ac onagris componis septa comatis,</l>
               <l>vinitor et tensos resecat tibi vitibus antes.</l>
            </sp>
            <sp>
               <speaker>Daphnis.</speaker>
               <l>Me miserum! raucis veni contendere ranis.</l>
               <l>Te natis commendo tuis. Hi pectere crines</l>
               <l>et faciem purgare tuam vestesque novare</l>
               <l>et mores ornare tuos laudesque levare</l>
               <l>noverunt. Primi facient, ni fallor, ut Arnus</l>
               <l>nuntiet alpheis quoniam tua colla superba</l>
               <l>calce premam victor, vacuatis sanguine fibris.</l>
            </sp>
            <sp>
               <speaker>Florida.</speaker>
               <l>Hesperidum michi poma dedit thirinthius heros,</l>
               <l>asseruitque graves egris hec ponere somnos</l>
               <l>freneticis. His ergo tuo postremo medebor</l>
               <l>fervori: magnos memini pressisse furores.</l>
               <l>Insuber atque ligus post hec tua somnia solvent.</l>
            </sp>
         </div1>
         <div1 n="VIII. Midas">
            <head>VIII</head>
            <head>MIDAS</head>
            <argument>
               <p>Explicit Iurgium egloga VII; incipit egloga VIII, cui titulus est Midas, collocutores autem sunt Damon et Phytias.</p>
            </argument>
            <sp>
               <speaker>Damon.</speaker>
               <l>Tolle pecus, Phytia: nescis quibus inscius arvis</l>
               <l>nunc sedeas. Midas si te vel forte Lupisca</l>
               <l>viderit! Errasti; dubium quis promptius ultro</l>
               <l>irruat in predam seu servet durius actam.</l>
            </sp>
            <sp>
               <speaker>Phytias.</speaker>
               <l>Quid verbis laceras grandes, venerande, bubulcos?</l>
               <l>quid, Damon, suades fesso? Dum iussit egestas</l>
               <l>hunc domini servare greges, hanc pensa Minerve</l>
               <l>ducere per noctes, potuit fortasse timeri.</l>
               <l>Nunc illis armenta boum per gramina servat</l>
               <l>Aufidus et vitulos deducit ab ubere marsus.</l>
               <l>Non hostis venio: vult Midas ipse, daturus</l>
               <l>pascua, si qua fides, fontesque umbrasque recentes.</l>
            </sp>
            <sp>
               <speaker>Damon.</speaker>
               <l>Coge pecus dum tempus adest: ni fallor, amara</l>
               <l>qua nolis venisse dies, michi crede, futura est,</l>
               <l>et promissa quidem tenues dispersa per auras</l>
               <l>in nichilum venient. Sed tu quid, stulte, putabas</l>
               <l>hos magnos habuisse greges ni fraude parassent?</l>
               <l>Non hominum iusti quid possint ferre labores</l>
               <l>novimus, et quantum septis augere peculi?</l>
            </sp>
            <sp>
               <speaker>Phytias.</speaker>
               <l>Me miserum! deceptus, inops, per saxa, per estus,</l>
               <l>en iterum revocandus eras, grex anxie; nusquam</l>
               <l>comperies quo grata quies tibi prestita fetus</l>
               <l>gramine permittat leto deponere. Damon,</l>
               <l>Pana deum testor, non herbida prata nec amnes</l>
               <l>exhausti natale solum patriosque recessus</l>
               <l>Archadie ut sinerem fecere, et querere campos</l>
               <l>pastoris nimium cupidi, trucis atque Lupische.</l>
               <l>Sola fides fallaxque nimis spes alta Vesevi</l>
               <l>atque sinus Gauri virides fontesque lacusque</l>
               <l>ut peterem potuere. Tamen, dum tristis Orion</l>
               <l>alta tenet noctis prohibens cantare volucres,</l>
               <l>sta, precor, atque doce miserum quo iure Lupisca,</l>
               <l>quo Midas rapiant armentaque maxima ducant.</l>
            </sp>
            <sp>
               <speaker>Damon.</speaker>
               <l>Nympha decus nemorum placidis residebat in arvis</l>
               <l>euboicis, nuper clara viduata mitella.</l>
               <l>Hanc ardere quidem cepit, cum ferret ad urbem</l>
               <l>lac pressum Midas, pecudum et de more cadentum</l>
               <l>exuvias: cepto favit fortuna furori.</l>
               <l>Nam gravis ere domum fervens dum forte redibat,</l>
               <l>cespite pro viridi prostravit munere victam.</l>
               <l>Hec huius iam capta leves e pectore curas</l>
               <l>expulit ac animos immisit fervida grandes;</l>
               <l>cumque diem functus terras dimitteret Argus</l>
               <l>et levo tandem fato cecidisset Alexis,</l>
               <l>extemplo callens hic sese miscuit altis</l>
               <l>pastorum rebus, dyrceaque semina passim</l>
               <l>omnia complevit iactans; cumque impia virtus</l>
               <l>in se discordes armasset cuspide fratres,</l>
               <l>prosiliens avidus Midas pecudesque bovesque</l>
               <l>occupat insidiis et, ne sibi tuta deessent</l>
               <l>abdita, Melalcem studio coniunxit Ameto.</l>
               <l>Quos postquam miseros undis retraxit avitos</l>
               <l>in campos, lauro et flavos vincire capillos</l>
               <l>et querno fecit dextras ornare bacillo,</l>
               <l>primum se divum titulis immiscuit altis,</l>
               <l>cum pridem placido vix esset cognitus Arno.</l>
            </sp>
            <sp>
               <speaker>Phytias.</speaker>
               <l>O felix iam sorte sua! Quis plura requirat?</l>
               <l>Imperat ex servo; merces conflavit in aurum.</l>
            </sp>
            <sp>
               <speaker>Damon.</speaker>
               <l>Saxeus es, Phytia. Video coluisse napeas</l>
               <l>et nemorum faunos eque nymphasque puellas</l>
               <l>thure pio credas, qui surripit undique capros;</l>
               <l>claustraque si frangat, felicem dicis avarum.</l>
            </sp>
            <sp>
               <speaker>Phytias.</speaker>
               <l>Imo equidem dico: nemo, nisi Iuppiter equus</l>
               <l>iusserit, in celsos usquam conscendet honores.</l>
            </sp>
            <sp>
               <speaker>Damon.</speaker>
               <l>Te Phytiam rebar: silve fecere Ligurgum,</l>
               <l>et superum mentem, video, cessere subulco</l>
               <l>sulphurei colles et pascua grata Lyeo!</l>
            </sp>
            <sp>
               <speaker>Phytias.</speaker>
               <l>Sum Phytias, Damon, Phytias sum pastor et archas,</l>
               <l>et calamis didici pastas mulcere capellas,</l>
               <l>non mores hominum, sacra et monimenta Ligurgi.</l>
               <l>Tu miserum ridere potes: tibi grandis Apollo</l>
               <l>concessit cytharam, Pomona cadentia pomis</l>
               <l>arbuta; sic temnis summo de culmine lapsos.</l>
               <l>Sepe vices rerum verti cantabat Amintas</l>
               <l>iam senior! Lacrimas mecum mors equa resolvet.</l>
            </sp>
            <sp>
               <speaker>Damon.</speaker>
               <l>O Phytia, consiste, precor, mentemque resumme.</l>
               <l>Ante polos lyntres sulcabunt, nerea currus</l>
               <l>orbita, frondoso pandum delphyna Pelorus</l>
               <l>vertice suscipiet nantem, quam Damon amicum</l>
               <l>contemnat Phytiam. Sed tu modo respice verum:</l>
               <l>huius quippe fuit mos semper vertere vultus</l>
               <l>quodque velit validis se nolle infingere signis.</l>
               <l>Hinc, servus, pratis viridi contectus in herba,</l>
               <l>serpere et incautas cauda vincire capellas</l>
               <l>atque edos morsu solitus lacerare tenellos;</l>
               <l>sed postquam vires auxit, compressa cathella,</l>
               <l>insurgens coram, tauro qui ludat in ervo</l>
               <l>persimilis cornu, celsas infringere pinus,</l>
               <l>sternere prevalidas quercus silvasque boatu</l>
               <l>terribili complere, leves pervertere septas</l>
               <l>cepit, et horrendus rabie leo vertere magnas</l>
               <l>in circum bubulas ursosque arcere frementes.</l>
               <l>Quis putet? Et Bavio subtraxit subdolus hyrcos</l>
               <l>pregnantesque boves, et pingues carmine tauros</l>
               <l>eduxit stabulis, rauco latrante Melampo.</l>
               <l>Quot faunos quondam, nymphas quot lusit agrestes,</l>
               <l>quot satyros ficto calamis per devia cantu!</l>
               <l>Seque Mecenatem magnumque deumque vocari</l>
               <l>gliscit et, invitas dum servat rupe Camenas,</l>
               <l>ascreum putat esse senem silvasque movere</l>
               <l>castalias et plectra dei sacrasque sorores.</l>
               <l>Quis queat insanos ausus, quis dicere sevas</l>
               <l>et nemorum pecorumque simul iuvenumque ruinas</l>
               <l>quas dedit, et pariter secum trux inde Lupisca?</l>
               <l>Hec siliquas porcis et gramina subtrahit agnis,</l>
               <l>emungit miseras turpi squalore iuvencas</l>
               <l>ac matrum parvos subducit ab ubere natos,</l>
               <l>terque die pecudes premit et ter vellere nudat,</l>
               <l>si possit, tristique levem consistere lunam</l>
               <l>carmine compellit celo et sibi fascinat edos.</l>
               <l>Nec vacat hec somno; virides ambire per agros</l>
               <l>nocte etiam videas et magnos vertice Gauri</l>
               <l>enumerare greges. Quid multa? Hec omnia radit;</l>
               <l>ac ut nulla sinat silvis intacta vel agris,</l>
               <l>arte nova pueros annosa per antra canentes</l>
               <l>in venerem rapit illa suam nudatque sequentes.</l>
            </sp>
            <sp>
               <speaker>Phytias.</speaker>
               <l>Fur Midas igitur, mechus scelerumque satelles!</l>
               <l>O facinus! Meretrix anus est et avara Lupisca!</l>
               <l>Que nuper glandes oleasque legebat in agris,</l>
               <l>nunc celum violat verbis et fascinat agnos.</l>
               <l>Quid tunc Melalces? tacuit? quid dixit Ametus?</l>
            </sp>
            <sp>
               <speaker>Damon.</speaker>
               <l>Assensere: Dei sic ira et crimen inultum</l>
               <l>permisit miseri laqueo pereuntis Alexis.</l>
            </sp>
            <sp>
               <speaker>Phytias.</speaker>
               <l>Heu, trepidans horresco solum suspectaque divis</l>
               <l>pascua. Quid faciam? Minui post verba videntur</l>
               <l>nempe greges; dominam noverunt prata Lupiscam.</l>
               <l>Ast ego quid merui? Nolebam vertere vepres</l>
               <l>in lauros, fateor, neque celsum extollere Olympum</l>
               <l>degeneres calamis, divos cantare subulcos.</l>
               <l>Hoc tam grande malum? Non rebar. Lusus et insons</l>
               <l>distrahor hinc pauper: videat Pan, deprecor, equum.</l>
               <l>E quercu veteri nuper michi garrula cornix</l>
               <l>hos cecinit lapsus; vetuit sed dira cupido</l>
               <l>noscere, et in dubios deduxit ab aggere campos.</l>
               <l>Nec Coridon dudum silvis cantare solebat</l>
               <l>sic letis, dum tantus erat sub tegmine lauri.</l>
            </sp>
            <sp>
               <speaker>Damon.</speaker>
               <l>Non Coridon, miserande, tibi, non fistula nota</l>
               <l>qua steriles, vobis blandus, cantabat amores;</l>
               <l>sensi ego quam tenues conflaret gucture versus</l>
               <l>et modulos stipula, laqueos dum poneret arvis.</l>
            </sp>
            <sp>
               <speaker>Phytias.</speaker>
               <l>Quid faciam, Damon? fugiam, dic, litus ineptum?</l>
            </sp>
            <sp>
               <speaker>Damon.</speaker>
               <l>Summe quod in tristi veteres cecinere bubulci.</l>
            </sp>
            <sp>
               <speaker>Phytias.</speaker>
               <l>Malo rudes habitare casas nemorosaque tesqua,</l>
               <l>parrasii lambant malo iam saxa Lycei</l>
               <l>he pecudes, quam pingue solum stimphalidis agri</l>
               <l>tot plenum curis. Mecum cantabit Amiclas</l>
               <l>rupe sub exigua tutus, cantabit et ingens</l>
               <l>Silvanus placida componet pace furentes,</l>
               <l>ylice sub prisca, Bilem stolidamque Dyonem.</l>
            </sp>
            <sp>
               <speaker>Damon.</speaker>
               <l>Nil melius: pecudes pridem dum forte lavarem,</l>
               <l>omnis erat varia plenus vertigine gurges;</l>
               <l>hinc sensi monitus venturi turbinis iras</l>
               <l>et Mide casum pariter pecorisque ruinam;</l>
               <l>et repetet glandes veteres oleasque Lupisca.</l>
               <l>Sunt in secessu nobis florentia rura</l>
               <l>et gratum nymphis antrum, quod fronde recenti</l>
               <l>sternet amica tibi Glaucis, mellisque parabit</l>
               <l>inde favum. Venias: quas conspicis, arbitror, umbras,</l>
               <l>ante locum teneas, protendent arbuta longas.</l>
            </sp>
            <sp>
               <speaker>Phytias.</speaker>
               <l>Tende igitur, veniam: teneat sua prata Lupisca.</l>
            </sp>
         </div1>
         <div1 n="IX. Lipis">
            <head>IX</head>
            <head>LIPIS</head>
            <argument>
               <p>Explicit Midas egloga VIII; incipit egloga VIIII, cui titulus est Lipis, collocutores autem Batracos et Archas.</p>
            </argument>
            <sp>
               <speaker>Batracos.</speaker>
               <l>Quis, precor, es, nostris in silvis exterus hospes?</l>
            </sp>
            <sp>
               <speaker>Archas.</speaker>
               <l>Archas eram quondam pastorque et nominor Archas,</l>
               <l>incola Parthenii montis, nunc ductus in oras</l>
               <l>has casu. Video pecudes armentaque passim</l>
               <l>pinguia, sed steriles agros et pascua nulla.</l>
            </sp>
            <sp>
               <speaker>Batracos.</speaker>
               <l>Miraris fortasse, senex, nam causa latens est.</l>
               <l>Nunc, ni cura vetet, nostris succedito claustris</l>
               <l>et requiem longo paulum concede labori:</l>
               <l>et que sit tibi causa, precor, prepone viarum.</l>
            </sp>
            <sp>
               <speaker>Archas.</speaker>
               <l>Sic ego parrasios umbris persepe viantes</l>
               <l>suscepi fessos: prospectat gratus Apollo</l>
               <l>in meritos. Sed prima refer que causa latens sit.</l>
            </sp>
            <sp>
               <speaker>Batracos.</speaker>
               <l>Sunt in semotis colles silveque patentes</l>
               <l>herbis insignes et grandia pascua rivis</l>
               <l>irrigua: has celeri contendunt undique cursu</l>
               <l>quas habeo fetas vacce redeuntque volentes</l>
               <l>uberibus plenis, que post pendentia natis</l>
               <l>prebent et tenues cogunt pinguescere lacte.</l>
            </sp>
            <sp>
               <speaker>Archas.</speaker>
               <l>Est memoranda quidem grandis solertia vaccis.</l>
               <l>Ast ego visurus cupiens Amarillida veni.</l>
            </sp>
            <sp>
               <speaker>Batracos.</speaker>
               <l>Archades en nostram norunt Amarillida, queso?</l>
            </sp>
            <sp>
               <speaker>Archas.</speaker>
               <l>Quis fuit in terris qui non Amarillida norit?</l>
            </sp>
            <sp>
               <speaker>Batracos.</speaker>
               <l>Quid secum tibi, care senex? Non cura sacrorum:</l>
               <l>despicitis dori tracesque altaria nostra.</l>
            </sp>
            <sp>
               <speaker>Archas.</speaker>
               <l>Circius, aiebant, veniet sumpturus honores</l>
               <l>quos vetus athletis dederat victoribus etas.</l>
               <l>Hac ego deductus fama vincire capillos</l>
               <l>pastori vidi. Post hec quis cultus agrorum,</l>
               <l>qui mores essent, qui ritus queve bubulcis</l>
               <l>artes servandi pecoris lactisque premendi,</l>
               <l>que nemorum leges, avidus cognoscere veni.</l>
            </sp>
            <sp>
               <speaker>Batracos.</speaker>
               <l>Et nobis quidam nuper referebat etruscus</l>
               <l>ornatum arthoum sertis, sed lenta ferenti</l>
               <l>prestita quippe fides: obstabat inertia Circi.</l>
            </sp>
            <sp>
               <speaker>Archas.</speaker>
               <l>Sic, hera, sic factum: verum narrabat etruscus</l>
               <l>Circius arripuit sertum; fuit Albula testis.</l>
            </sp>
            <sp>
               <speaker>Batracos.</speaker>
               <l>Inde novos alpes emittunt vertice fumos;</l>
               <l>hinc lupa cum geminis pressantibus ubera latrat,</l>
               <l>et vulpes ambire domos gallosque timentes</l>
               <l>adverto tristesque malas ululare per umbras</l>
               <l>audio pastores rutulos et cuncta timere.</l>
               <l>Cinnama nunc filices pariant et balsama taxus</l>
               <l>sudet cyrnensis, tristisque cicuta sabeos,</l>
               <l>postquam romuleis sic visum, prestet odores!</l>
            </sp>
            <sp>
               <speaker>Archas.</speaker>
               <l>Indignans loqueris, video: tibi Circius egram</l>
               <l>commovit bilem; nolles redimitus adesset.</l>
            </sp>
            <sp>
               <speaker>Batracos.</speaker>
               <l>Quid non indigner? Potuit sors invida mundo</l>
               <l>crinibus arthois ytalas imponere lauros.</l>
            </sp>
            <sp>
               <speaker>Archas.</speaker>
               <l>An possunt edos forsan saturare petulcos,</l>
               <l>vel quid maius habent ytale quam syrmia laurus?</l>
            </sp>
            <sp>
               <speaker>Batracos.</speaker>
               <l>Non equidem nostros sentis satis, Archas, honores.</l>
               <l>Has frondes pharetris Phebus victricibus olim</l>
               <l>ac cytharis, lauro facta iam Dane, dicavit;</l>
               <l>hinc veteres ytalis sacras fecere triumphis.</l>
            </sp>
            <sp>
               <speaker>Archas.</speaker>
               <l>Que, precor, acta virum, quorum tam fulgida merces?</l>
            </sp>
            <sp>
               <speaker>Batracos.</speaker>
               <l>O! longum narrare, senex. Sed pauca reportes</l>
               <l>Parthenii silvis volumus sacroque Lyceo.</l>
               <l>Linternus lybicas pestes revocavit ab arvis</l>
               <l>ausonicis fecitque potens has fundere virus</l>
               <l>in colles proprios, stomachis et mella falerna</l>
               <l>immisit legesque suas servare coegit.</l>
               <l>Rusticus arpinas sulcavit vomere montes</l>
               <l>cyrtheos latio grandesque olidosque per altum</l>
               <l>hyrcos in Tyberim traxit domuitque superbos</l>
               <l>cymbrorum tauros et currus fregit inanes.</l>
               <l>Hircanas tygres cursu superavit Opheltes,</l>
               <l>armenosque equidem devictos arte leones</l>
               <l>et curvos Syrie pressos sub fasce camelos</l>
               <l>assyriosque greges et quos Eritrathalasson</l>
               <l>litore servabat ratibus devexit in umbram</l>
               <l>Tarpeii lapidis, cilicesque per alta volucres</l>
               <l>cepit et in spolium rostrum portavit et alas.</l>
               <l>Allobrogis heduisque bobus belgisque iuvencis</l>
               <l>frontibus imposuit Daphnis virtute capistros,</l>
               <l>et solitos errare iugis et ludere flexu</l>
               <l>pastores tanto contrivit robore fessos</l>
               <l>ut iuga demissa faciles cervice subirent.</l>
               <l>Gryphes yperboreas rapientes unguibus olim</l>
               <l>quos nobis vitulos servabat maximus Hyster,</l>
               <l>privavit pedibus iuvenis Corigillus aduncis.</l>
               <l>Smirneus pastor, venetusque et grandis etruscus</l>
               <l>meonios dudum tauros ytalosque leones</l>
               <l>et tyrios apros stipulis domuere canoris.</l>
               <l>Quid tam multa loquar? quid frustra cuncta revolvam?</l>
               <l>Hesperidum qui poma tulit, qui duxit hyberas</l>
               <l>in Latium vaccas, qui vellera longa britannis</l>
               <l>abstulit aut frixo nudavit vellere colcos,</l>
               <l>et niveos meruere Iovis conscendere currus</l>
               <l>et plebis plausus et tempora cingere lauro;</l>
               <l>his Quiris veteri sancivit lege coronas.</l>
            </sp>
            <sp>
               <speaker>Archas.</speaker>
               <l>Magna refers et laude quidem memoranda perenni.</l>
               <l>Sed quid turbaris? Possunt meruisse nepotes</l>
               <l>quod nequivere patres. Est magnus Circius, hercle!</l>
            </sp>
            <sp>
               <speaker>Batracos.</speaker>
               <l>Heu! michi dic, quando meruit, precor, iste nefastus</l>
               <l>Circius ut segnis nostros ambiret honores?</l>
               <l>Huius avos memini venisse securibus altas</l>
               <l>cesuros silvas latias, latioque molosis</l>
               <l>infestos pecori; cui nunc mea nescia mater</l>
               <l>sponte manu facili lauros concessit avitas.</l>
               <l>Heu, quantum potuit celi vis plurima! Quondam,</l>
               <l>dum pastor luscus confringeret omnia ferro</l>
               <l>et nostras mactaret oves impunis et antra</l>
               <l>byrseo victor misere consummeret igne,</l>
               <l>non potuere duces flecti, cogente periclo,</l>
               <l>ex gemino pastore gregis pereuntis ut alter</l>
               <l>esset campanus, cui par labor atque suorum</l>
               <l>exitium fuerat. Nunc unus Circius, hostis</l>
               <l>barbarus immanis, meritis nec laude refulgens,</l>
               <l>omnia solus habet, silvas pecudesque bovesque</l>
               <l>ac insigne decus pastorum nobile sertum.</l>
            </sp>
            <sp>
               <speaker>Archas.</speaker>
               <l>Erras; hoc latii quondam voluere coloni.</l>
            </sp>
            <sp>
               <speaker>Batracos.</speaker>
               <l>Confiteor; sic sepe dolor divertit inertes.</l>
               <l>Non, veterum si fusca quidem sed sacra parentum</l>
               <l>hunc pietas miserum potuisset cernere finem,</l>
               <l>Martius in stigias umbras se sponte dedisset</l>
               <l>precipitem, senoni pardo nec credo dedissent</l>
               <l>inferias patres animas cum sanguine silve</l>
               <l>et reor in vacuum iuveni cantasset et anser;</l>
               <l>nec genitor genitusque parem sibi summere cladem</l>
               <l>curassent canibusque dari lanianda latinis</l>
               <l>viscera. Quid repetam sanctos pulchrosque labores,</l>
               <l>felices anime? Vitam pulchrumque cruorem</l>
               <l>fudistis Rheno! Sibi fert Ercinia mater</l>
               <l>insignes titulos, et per spineta nepotes</l>
               <l>distrahit, heu, nostros; cedunt nunc sydera cymbris.</l>
            </sp>
            <sp>
               <speaker>Archas.</speaker>
               <l>Quid veteres renovas, Batracos, nunc flendo querelas?</l>
               <l>Dalmata pannonus graiusque et pessimus hostis</l>
               <l>affer iamdudum iuga, que portaverat ipse,</l>
               <l>imposuit vestris tauris traxitque per arva.</l>
               <l>Quid tandem? Silvis fuit hec et gloria nostris.</l>
            </sp>
            <sp>
               <speaker>Batracos.</speaker>
               <l>Quid «nostris»? Forsan vestros non novimus agros?</l>
            </sp>
            <sp>
               <speaker>Archas.</speaker>
               <l>Crede equidem: nostis, sed non meminisse potestis</l>
               <l>dum genus egregium campis effulsit Aminte</l>
               <l>et cecidere trabes ex yndo culmine nigre,</l>
               <l>et dum meoniis dixerunt iura colonis</l>
               <l>limpidus Eurotas quondam pulcherque Aracinthus:</l>
               <l>sed demum surrepta tuos devenit ad agros.</l>
               <l>Nil sub sole novum: rapuistis, nunc rapit alter.</l>
               <l>Sed tibi quid tanti, letos si summat honores</l>
               <l>Circius aut viridi circumdet tempora lauro?</l>
            </sp>
            <sp>
               <speaker>Batracos.</speaker>
               <l>Egon erat latiis pastorum maximus et quem</l>
               <l>preferrent homines cunctis mortalibus olim.</l>
               <l>Parte alia Daphnis post hunc pregrandis, in ipsum</l>
               <l>insultans turbavit agros. Hos quisque secutus</l>
               <l>pro votis. Egonis ego, quia iustior esset,</l>
               <l>partes intravi, quod propter credita semper</l>
               <l>hostis eram Daphnis. Cui postquam Circius heres,</l>
               <l>pertimeo non forte velit renovare vetustas</l>
               <l>iras maiorum memorans vertatque secures</l>
               <l>in silvas gregibusque lupos immisceat acres.</l>
               <l>Me miseram! que, queso, michi nunc tuta latebra?</l>
               <l>quo fugiam? quo tristis eam? Michi terra dehiscat;</l>
               <l>impia me coget genitrix intrare lupanar.</l>
               <l>Me miseram! Furias educet Circius Orco</l>
               <l>inclitus hoc serto: corvi per inane volantes,</l>
               <l>heu, rostris ventura sonant presagia veri.</l>
            </sp>
            <sp>
               <speaker>Archas.</speaker>
               <l>Debilis esne adeo quin possis ferre priores</l>
               <l>insultus? Facili solvuntur membra labore</l>
               <l>rhenicolis: septas quo possis robore valla,</l>
               <l>fac circum fossas et magnis cinge rubetis;</l>
               <l>assint pastores sudibus, prepone molosos,</l>
               <l>da pueris fundas ac obstrue sentibus arctos</l>
               <l>introitus: persepe dii iuvere labores.</l>
            </sp>
            <sp>
               <speaker>Batracos.</speaker>
               <l>Imbellis michi turba manet mollisque per umbras;</l>
               <l>aspicis ut sterili nupsit me mater agello,</l>
               <l>cui nec litus adest nec grandis defluit amnis</l>
               <l>nec prerupta soli patiuntur devia currus.</l>
               <l>Hincque meum robur iuvenes transcendere montes</l>
               <l>coguntur pedibus gregibusque referre iumentis</l>
               <l>pabula. Si veniant, timor usquam nullus adesset.</l>
            </sp>
            <sp>
               <speaker>Archas.</speaker>
               <l>Erige, fac, vires et firma robore mentem.</l>
               <l>Vidi ego deflentem lacrimis Amarillida nuper,</l>
               <l>quam tu sponte putas cupido posuisse coronam,</l>
               <l>et nullis silvam letari floribus usquam;</l>
               <l>fistula non cecinit, non era sonantia; Tybris</l>
               <l>effluxit tacitus undasque retraxit in alvum</l>
               <l>atque graves tacuere senes, tacuere palestre</l>
               <l>et tacuere nurus pariter clausumque Lupercal</l>
               <l>constitit et nullis monstravit gaudia ludis.</l>
               <l>Post, dum sedisset scanno iam Circius alto,</l>
               <l>conspicuas serti frondes prenubilus auster</l>
               <l>eripuit sonituque gravi devexit ad arthos.</l>
               <l>O monstrum! Frondes dum defert ille per auras,</l>
               <l>exarsere quidem, tenuisque per alta favilla</l>
               <l>vix est visa viris. Tunc qui pregrandis habetur</l>
               <l>archadibus pastor confestim dixit Aruntes:</l>
               <l>«Hic iter in silvas faciet tibi, Rhene, propinquas,</l>
               <l>in quibus ipse diem claudet condetque sepulcro</l>
               <l>quod tam grande rapit nomen putridumque cadaver;</l>
               <l>vel si iterum veniat (quia flexit flamma parumper</l>
               <l>in reditum fumos), faciet memorabile nullum».</l>
            </sp>
            <sp>
               <speaker>Batracos.</speaker>
               <l>O nostris mea sacra Pales gratissima silvis,</l>
               <l>fac firmes omen: repetat sua lustra bicornis</l>
               <l>belua nec nostros infestet cuspide campos.</l>
               <l>En tibi quam gemini sugunt mactabitur agna,</l>
               <l>tuque, senex Archas, cui tantum cernere cure,</l>
               <l>sis mecum. Nox atra venit; iam sydera celo</l>
               <l>surgere, nonne vides?, abiens permittit Apollo.</l>
            </sp>
         </div1>
         <div1 n="X. Vallis opaca">
            <head>X</head>
            <head>VALLIS OPACA</head>
            <argument>
               <p>Explicit Lipis egloga VIIII; incipit egloga X, cui titulus est Vallis opaca, collocutores autem sunt Lycidas et Dorilus.</p>
            </argument>
            <sp>
               <speaker>Lycidas.</speaker>
               <l>Dorile, seu pluvias terris immittat Orion</l>
               <l>aut Amon flores vel Cancer rure cicadas,</l>
               <l>auferat aut frondes Chyron, te fronte recurva</l>
               <l>semper conspicio tristem lacrimisque madentem.</l>
               <l>Quis dolor iste tuus? periit tibi vitis in ulmo?</l>
            </sp>
            <sp>
               <speaker>Dorilus.</speaker>
               <l>Iuppiter a celso prospectans cardine campos</l>
               <l>prostravit feriens ignito fulmine fagum</l>
               <l>his celebrem silvis: sonitu perterrita tellus</l>
               <l>ingemuit, tremuere greges ac arbuta dumis.</l>
               <l>Pastores sese comperta fraude vicissim</l>
               <l>in caveis clausere malis; cui rustica cessit</l>
               <l>libertas, turbare greges, disperdere capros</l>
               <l>cepit; Crisifabro Iunoni sacra paranti</l>
               <l>abstulit optatam frustra per tempora Rufam,</l>
               <l>lascivusque mei formosam Phyllida ruris</l>
               <l>eripuit Phytie nostro. Quam magna supersunt</l>
               <l>centauris obscena quidem, si dicere vellem!</l>
               <l>Utque alios mittam, nostros damnavit amores</l>
               <l>illecebris, pedicas ac antra carentia sole</l>
               <l>imposuit, nulla mirto nec leta corimbis.</l>
               <l>Hec tristis ploro. Sed tu fabrilia tractas,</l>
               <l>centuculo tectus, nigra et fuligine tinctus?</l>
            </sp>
            <sp>
               <speaker>Lycidas.</speaker>
               <l>Vera igitur tulerat fusca sub valle Menalcas</l>
               <l>adveniens. Per Pana deum, non sordida ledunt</l>
               <l>munera Plutarci quantum mala vota furentum</l>
               <l>quos genui calamos inter ranasque palustres!</l>
            </sp>
            <sp>
               <speaker>Dorilus.</speaker>
               <l>Tune, precor, meus es Lycidas? Te nempe Podarcem</l>
               <l>credebam. Quam leta dies! Spes lapsa resurgit;</l>
               <l>tu celum campos fluvios armentaque nobis</l>
               <l>restitues. Quernas superisque tibique coronas</l>
               <l>post aras statuam! Placidam contingere dextram</l>
               <l>mittito; quin subeas antrum. Non lacte tepenti</l>
               <l>castaneis nucibus pomis bromioque fovebo;</l>
               <l>omnia subtraxit Polipus: michi panis et unda,</l>
               <l>algaque dat somnos mollis. Sic vivere divos</l>
               <l>audivi in terris. Nec dedignere, precamur;</l>
               <l>saltem que turbant faciem purgare tenebras</l>
               <l>his poteris lymphis et fessos inde cubili</l>
               <l>hoc recreare artus; medio revocabimus ignes.</l>
            </sp>
            <sp>
               <speaker>Lycidas.</speaker>
               <l>Erras. Prisca vides, non me, vestigia nostri.</l>
               <l>Non ego plus vester postquam cillenius Argus</l>
               <l>surripuit virga radios ex ethere raptos</l>
               <l>et crinem secuit Trivie iam falce dicatum.</l>
            </sp>
            <sp>
               <speaker>Dorilus.</speaker>
               <l>Ha miserande puer! Periit spes alta salutis</l>
               <l>incertusque mei moriar nomenque sub umbras</l>
               <l>auferet atra dies. Pecudes ad prata Miconis</l>
               <l>nunc Ylas pellit, manibus nunc ubera pressat;</l>
               <l>hic cythisum salicesque novas frondesque recentes</l>
               <l>apparat ac agnos recreat matresque per herbas;</l>
               <l>hic alter mersat rivis et vellera tondet;</l>
               <l>ille suos cantat calamis invisus amores</l>
               <l>et corilos faciles mulcet celsasque cupressus.</l>
               <l>Me solum miserumque tenet sine crimine vinctum,</l>
               <l>heu, Polipus, dum seva tero nunc ocia planctu.</l>
            </sp>
            <sp>
               <speaker>Lycidas.</speaker>
               <l>Castalie, dic, oro, puer, docuere sorores</l>
               <l>te lacrimis transire diem? Quis nectere mentes</l>
               <l>atque pios animos potuit vincire ginestis?</l>
               <l>quis prohibet meliore tui quin parte peragres</l>
               <l>gnosiacos saltus et menala pascua? quisve</l>
               <l>pastores Yde videas fontesque bicornis</l>
               <l>Parnasi et lauri dulces per culmina silvas?</l>
               <l>Ha scelus infandum! Sic nondum vivere nosti</l>
               <l>annosus tecum? Secum superavit Olympum</l>
               <l>olim Argus, qui iura deum viditque deditque;</l>
               <l>pastores frigios orbatus lumine Mopsus</l>
               <l>et danaos cecinit; sic Tytirus arva latina</l>
               <l>non vidit, rutulus dum tinxit sanguine Turnus.</l>
               <l>Has lacrimas nobis sinito, cui nulla potestas</l>
               <l>ni damnosa manet: memor es, dum pascua solus</l>
               <l>hec tenui, quam grandis eram? Nunc tristis egestas</l>
               <l>arguit atque iubet miseris solatia prestem.</l>
            </sp>
            <sp>
               <speaker>Dorilus.</speaker>
               <l>O Lycida, fateor, dure solamina vite</l>
               <l>de te tot merui nunquam. Sed pande, precamur,</l>
               <l>quis tibi Plutarcus, quas valles quosve recessus</l>
               <l>nunc habites, Archas divos postquam abstulit ignes.</l>
            </sp>
            <sp>
               <speaker>Lycidas.</speaker>
               <l>Spelunca in medio stat Trenaros, inscia Phebo,</l>
               <l>qua vehimur celo vetiti, cui limine primo</l>
               <l>pervigil insultat canis ater et atria servat.</l>
               <l>Blanditur cauda intranti morsuque fatigat</l>
               <l>tentantes reditum ni princeps iusserit. Inde</l>
               <l>et lucos silvasque vides fluviosque lacusque.</l>
               <l>Atra loci facies nebulis fumoque palustri;</l>
               <l>perpetua sordent vallis fuligine rupes.</l>
               <l>Semper hyemps glacialis inest, nox semper opaca;</l>
               <l>cecus adest ignis, nemorum nec stipite vivus,</l>
               <l>arte tamen superum. Nec credas leta Pelori</l>
               <l>pascua vel campos tyrios Libanive roseta,</l>
               <l>tymbreos colles, iuga vel ridentia achanto</l>
               <l>Eridanique leves undas et amena colamus:</l>
               <l>late sardoniis et taxo prata, locique</l>
               <l>omnes conspicui vepribusque et vimine torto;</l>
               <l>implicite miseras reddentes flentibus umbras</l>
               <l>insurgunt silve; ceno sanieque fluentes,</l>
               <l>in medio maculant olidi de vertice rivi.</l>
               <l>Non ibi sunt celeres capree cervique fugaces;</l>
               <l>serpentum locus ille ferax pestisque nefande</l>
               <l>telluris lybice, quorum nunc verbere caude</l>
               <l>nunc acri morsu nunc nexibus angimur egre.</l>
               <l>Syrene in scopulis vobis silvisque napee</l>
               <l>cantantes aures mulcent ramisque volucres:</l>
               <l>ast nobis aliter resonare per omnia valles</l>
               <l>mugitu valido, turpes et frendere porcos</l>
               <l>dentibus et sevos rabie rugire leones</l>
               <l>audires, tristesque sonos ut reddat et echo.</l>
            </sp>
            <sp>
               <speaker>Dorilus.</speaker>
               <l>Quid dicis, Lycida? Potuit natura vel alter</l>
               <l>visceribus terre tam diram condere sedem?</l>
            </sp>
            <sp>
               <speaker>Lycidas.</speaker>
               <l>Quidni? Cuncta potest qui silvas fecit et astra.</l>
               <l>Sed paulum consiste, precor: peiora sequuntur.</l>
               <l>Plutarcus scopulo residet, fusca atque marita,</l>
               <l>frondibus umbrati nigris et vellere pullo.</l>
               <l>Stant squalens circum scabies morbique caduci</l>
               <l>omnes et pecoris pestis certissima frigus</l>
               <l>et sicce febres ac horrida mortis ymago.</l>
               <l>Has inter colubris hyrtus squamisque cruentis</l>
               <l>trux pastor miseros leviat nec pectine pastos</l>
               <l>nec calamis mulcet, sed cornu territat umbras</l>
               <l>atque greges surgens scopulo et clamore sonoro</l>
               <l>irritat Furias vepretaque mandat amena</l>
               <l>lustrari taurosque iterum per inania verti.</l>
               <l>Quot gemitus vox ista levet, tibi sydera pandent</l>
               <l>si numeres, seu fulva sali monstrabit harena.</l>
               <l>Concutit inde polos et sevo murmure replet</l>
               <l>Iuppiter iratus silvis ac fulmina vibrat;</l>
               <l>quassateque ruunt nubes et grandine multa</l>
               <l>frangitur omne nemus nodosaque robora rumpit</l>
               <l>ventorum vis magna furens. Quid multa? Dolentes,</l>
               <l>heu, quot tunc pavidos inter spineta videres</l>
               <l>currere et oppositas sentes contundere dorso,</l>
               <l>precipitesque dari celsis ex rupibus ultro!</l>
               <l>Ast postquam Dyomedis equas, Gerionis et acres</l>
               <l>iussit inire canes, omnis per devia turba</l>
               <l>convenit ac ydris agimur; tristesque ministri</l>
               <l>componunt turmas avidi penasque minantur.</l>
               <l>Nec pecudes credas: tauros hic arguit atros</l>
               <l>et summa de rupe truces impellit ad ima;</l>
               <l>convocat hic torvos angues, et fuste preusto</l>
               <l>in glaciem cogit squamosaque tergora frangit;</l>
               <l>isque lupos igni de vertice culminis alti</l>
               <l>deicit. O quotiens hos inter lapsus et ipse!</l>
            </sp>
            <sp>
               <speaker>Dorilus.</speaker>
               <l>Siste, precor, Lycida. Quid? tu devolveris, oro,</l>
               <l>immixtusque lupis e summo montis in ignes?</l>
               <l>Quid sceleris, que dura trucem sententia movit?</l>
            </sp>
            <sp>
               <speaker>Lycidas.</speaker>
               <l>Heu michi, iamdudum pecudes rapuisse Miconis</l>
               <l>et, scelus infaustum, pueros traxisse per umbras</l>
               <l>in vetitam venerem, melior dum vita maneret,</l>
               <l>has sedes tribuere michi sub vindice iusto.</l>
            </sp>
            <sp>
               <speaker>Dorilus.</speaker>
               <l>Alcidem memini monstrum traxisse trifauce</l>
               <l>cecropiumque ducem ex imo iam vallis opace;</l>
               <l>vis rogitem, si forte queam quandoque movere,</l>
               <l>Pana pium retrahat te nostras mitis in auras?</l>
            </sp>
            <sp>
               <speaker>Lycida.</speaker>
               <l>Dorile, ne facias; nequicquam tangere Olympum</l>
               <l>iam precibus posses aut irrevocabile fatum.</l>
               <l>Actum est de me deque illis quos iustus in Orcum</l>
               <l>Archesilas misit quondam. Nunc desine quorsum</l>
               <l>contendo veniam et reliquos tibi carmine signem.</l>
               <l>Setigeros trahit ille sues fortisque frementes</l>
               <l>illidit scopulis et membra trementia quassat;</l>
               <l>summo alius studio ducit de monte molosos,</l>
               <l>tabo et marcentes cogit gustare paludes;</l>
               <l>immanes ursos ex lustris pellit ad undas</l>
               <l>is tardosque onagros, et ferro tranat adunco;</l>
               <l>fascinat hic lynces, demum per devia vertens</l>
               <l>atque fame longa miseras hinc inde molestat.</l>
               <l>Nequicquam tibi cuncta velim mala pandere versu:</l>
               <l>vivimus inviti mortem per aprica cientes.</l>
               <l>Nunc memor esto tui; fugientia sydera Phebum</l>
               <l>adventare monent, michi nec fas cernere. Tandem</l>
               <l>tunc Polipus, quercum dum scandet forte palumbas</l>
               <l>perquirens, michi crede, ruet nostrosque tumultus</l>
               <l>adveniens auget (sic ducunt fila sorores)</l>
               <l>teque tuis linquet campis: sic vincula solves.</l>
            </sp>
            <sp>
               <speaker>Dorilus.</speaker>
               <l>Numen honoratum silvis, Pan, te precor, assis,</l>
               <l>et veniat lux illa michi: tibi pinguior agnus</l>
               <l>ex grege quippe tuas ultro ferietur ad aras</l>
               <l>quas statuam, ludosque traham tibi carmine sacros.</l>
            </sp>
         </div1>
         <div1 n="XI. Pantheon">
            <head>XI</head>
            <head>PANTHEON</head>
            <argument>
               <p>Explicit Vallis opaca egloga X; incipit egloga XI, cui titulus est Pantheon, in qua loquitur auctor, interloquuntur autem Mirtilis et Glaucus.</p>
            </argument>
            <sp>
               <speaker>Auctor.</speaker>
               <l>Est tibi Phebus amor, Clio, quem lata per arva</l>
               <l>insequeris noctesque fugis fuscosque recessus;</l>
               <l>Phebus amat lauros, quas inter sepe labores</l>
               <l>deposuit sacros: nec te sedisse parumper</l>
               <l>has subter virides (fervent nunc arva) pudebit.</l>
               <l>Decantanda michi veniunt tua carmina Mopso;</l>
               <l>sis fautrix, mecumque chelim tu tange Arethuse:</l>
               <l>Mopsus enim pellet nebulas a carmine flabris.</l>
               <l>Rupis in absconso, Berecinthia, montis agrestem</l>
               <l>en tibi texebat septam sociatus Aminta</l>
               <l>Glaucus, et ardentes lenibant murmure curas.</l>
               <l>Ecce secus Tybrim fulvos per prata iuvencos</l>
               <l>ac olidas virga cogebat pulchra capellas</l>
               <l>Mirtilis, et Glaucum placida sic voce precatur.</l>
            </sp>
            <sp>
               <speaker>Mirtilis.</speaker>
               <l>Glauce pater, si lenta salix tibi vimina prestet</l>
               <l>usque opus inceptum peragas, si semper Amintas</l>
               <l>subsidium prestans his tecum vivat in antris,</l>
               <l>sis lenis nostrisque fave, mi candide, votis:</l>
               <l>suscipe quos cernis tauros, has tolle capellas;</l>
               <l>cornibus insignis frons illis, spargere harenam</l>
               <l>spectabis pedibus, lactisque has esse feraces;</l>
               <l>da fontes cantuque fove, da pascua cunctis.</l>
            </sp>
            <sp>
               <speaker>Glaucus.</speaker>
               <l>O nimium dilecta michi, iam, Mirtilis, ecce</l>
               <l>non cythisum salicesve vides, non aspera dumis</l>
               <l>sunt spineta meis; humiles ex vallibus agnis</l>
               <l>herbas porto senex paucis. Nam spernimur altis</l>
               <l>in silvis Rhodopes; me spernunt archades omnes.</l>
               <l>Preterea, Cacus si viderit, omnia passim</l>
               <l>distrahet in iugulum, dum tristes impleat iras.</l>
            </sp>
            <sp>
               <speaker>Mirtilis.</speaker>
               <l>Heu! satis hinc video: refugis, mi Glauce, quod optem,</l>
               <l>immemor Alcidis nostri qui, carneus olim,</l>
               <l>cortice dum parvo vectus torpentia circum</l>
               <l>litora Iordanis spectares nunquid ad hamum</l>
               <l>venisset piscis studio detentus inani,</l>
               <l>te traxit gregibusque suis prefecit amatis</l>
               <l>An tibi quos gessit soli gessisse labores,</l>
               <l>stulte, putas? Cunctis voluit prodesse creatis.</l>
               <l>Tolle igitur: novi quantum tibi prata favoris</l>
               <l>iam servent; hec leta magis quam dudum Aracinthum</l>
               <l>viderit Amphyon seu natus Apolline colles</l>
               <l>Ysmari et Amphrisum Phebus vel thessala pastor,</l>
               <l>prospicies pecori. Nec desunt munera cantu:</l>
               <l>stat bicolor mirtus qua tu sub rupe sonantis</l>
               <l>Tarpeie michi vinctus eris nostrosque per omne</l>
               <l>tempus in amplexus venies. Quid carmina servas?</l>
               <l>Dic, age; iam patulas aures armenta revolvunt;</l>
               <l>et tu, magne comes, stipulis fac dicta secundes</l>
               <l>ut sonet omnis ager: tibi sit mea laurea munus.</l>
            </sp>
            <sp>
               <speaker>Glaucus.</speaker>
               <l>Mirtilis, en vincor; dabimus tibi carmina. Aminta,</l>
               <l>expedias calamos: surgant ad sydera versus.</l>
            </sp>
            <sp>
               <speaker>Auctor.</speaker>
               <l>Inde pium summa reserans dulcedine pectus,</l>
               <l>sic cantare Iovem cepit genitumque sacrumque</l>
               <l>flamen ut ethereo resonarent carmine valles.</l>
               <l>Hinc quibus una tribus deitas connexa moretur</l>
               <l>legibus explicuit, silvis plaudentibus; inde</l>
               <l>quis terras undasque maris celumque serenum,</l>
               <l>nocturnos ignes dederit superosque priores</l>
               <l>et Phebi radios, Veneris Trivieque reflexus;</l>
               <l>fluminibus valles qua lege et litora ponto</l>
               <l>qua flores pratis et densis arbuta lucis</l>
               <l>sint concessa prius; quo post hec ordine campis,</l>
               <l>montibus ac celsis fluviisque animalia surgant</l>
               <l>atque ferant gressus; quis se per inane volucres</l>
               <l>viribus extollant, quis se reptilia sulco</l>
               <l>proserpant humili, quis sulcent equora pisces;</l>
               <l>quis mentes parcasque viris, quis semina glebis</l>
               <l>crediderit primus, sevus quis sanguine terras</l>
               <l>innocuo primus macularit, et inscia primus</l>
               <l>iussit ut in silvas irent armenta gregesque;</l>
               <l>quis primus placidas pecori componeret umbras</l>
               <l>quisve ferox primus ferrum molliverit igne</l>
               <l>quisve prior stipulis dederit discrimina vocum.</l>
               <l>Acrius hinc culpam cecinit Lycaonis avari</l>
               <l>turbatumque Iovem terris silvasque ferasque</l>
               <l>et pecudum genus omne simul sub gurgite mersum</l>
               <l>et cimba tenui vectum cum semine rerum</l>
               <l>Deucaliona pium pariter natosque nurusque.</l>
               <l>Hinc lapides iactos hominum reassummere formas</l>
               <l>atque giganteam rabiem, cui ponere Olympum</l>
               <l>vertice pindareo parvum vel Pelion Osse;</l>
               <l>deiectos colles tandem vanosque superbi</l>
               <l>balatus pecoris, colles saltusque petitos</l>
               <l>narrabat varios pastoribus atque capellis;</l>
               <l>archipatris pugnas sublataque cornua tauris</l>
               <l>Silvanoque sacrum, quod nondum viderat etas</l>
               <l>ulla, pium, magnos servans sub cortice sensus;</l>
               <l>qualiter hinc etiam campos liquisset avitos</l>
               <l>et magni promissa Dei partumque secutum</l>
               <l>post risum sterilis vetule grandesque paratus</l>
               <l>ut genitum iussu superum mactaret ad aras.</l>
               <l>Orbatos hyrcos merito flammasque typheas</l>
               <l>e celo lapsas silvis vacuasque paludes</l>
               <l>et Cinaram bromio captum vigilasse duabus</l>
               <l>monstrabat natis; aris tum numine raptum</l>
               <l>inter se varios claros genuisse gemellos;</l>
               <l>hinc siliquas quibus egra fames compressa furentis</l>
               <l>est apri, fraudesque pie Sophronidis orbo,</l>
               <l>agnum prepositis dum finxit pellibus hyrcum;</l>
               <l>exilium pastosque greges munusque receptum</l>
               <l>et reditum claudi, visos et in astra volatus</l>
               <l>et luctam in somnis habitam Stilbonis agrestem</l>
               <l>et clunem tactum pariter nomenque secundum;</l>
               <l>pastorumque dolos et sevas crimine flammas</l>
               <l>invidie puerumque datum memphitibus auro,</l>
               <l>visa Pharath nexusque graves dubiosque solutos;</l>
               <l>hincque pelusiacis prefectum messibus Argum</l>
               <l>pinguibus, et steriles quo restaurasset aristas</l>
               <l>iure vel effetos Memphim traxisset amicos,</l>
               <l>tristeque servitium superum post fata nepotum.</l>
               <l>Inde Foroneum quem sustulit Ysis ab amne,</l>
               <l>nyliacas pestes et nectos gurgite capros,</l>
               <l>errores duros, damnatas sydere harenas</l>
               <l>ac inopes campos, nimium querulosque subulcos</l>
               <l>et saxo latices lapsos et ab ethere panes,</l>
               <l>iussa Iovis dum tecta sibi, dum sacra parari</l>
               <l>vellet, et absconsos alta sub nube recessus,</l>
               <l>celso et ydumeo descriptas vertice leges,</l>
               <l>illisas scopulo postquam conflatus Osyris;</l>
               <l>vulnera serpentum, serpentis et irrita visu,</l>
               <l>et, canibus campis telis arcuque fugatis,</l>
               <l>agros post equa concessos sorte colonis.</l>
               <l>Pastorum veteres cantabat et inde palestras,</l>
               <l>serta ducum, baculos, sedes et frondea tecta</l>
               <l>cespite pre viridi, structum de marmore templum</l>
               <l>et morbis assumpta malis armenta gregesque,</l>
               <l>pingue solum fuso grandi persepe cruore,</l>
               <l>aggere nudatas silvas et vellera rapta</l>
               <l>orbatumque ducem pecoris per compita Tygris;</l>
               <l>dispersosque greges septas complesse forenses,</l>
               <l>orsa deum sensu complexa et somnia vatum,</l>
               <l>sacra hominum polluta malis reducesque magistros,</l>
               <l>ac ulmis frustra cecinit post premia fixa.</l>
            </sp>
            <sp>
               <speaker>Glaucus.</speaker>
               <l>Substitit hic paulum sumpturus pectore vires</l>
               <l>exhaustas cantu Glaucus; post: «O! precor – inquit –,</l>
               <l>romulides, maiora canam, date carmina, nymphe».</l>
            </sp>
            <sp>
               <speaker>Auctor.</speaker>
               <l>Inde satum Maia celo per nubila lapsum</l>
               <l>cepit, et in Danis tegulas penetrasse canoras;</l>
               <l>cumque patris iussu sacros narrasset amores,</l>
               <l>consensu primo Danis, mirabile dictu,</l>
               <l>virginis in gremio verbum sine semine carnem</l>
               <l>factum cantabat, magnum super omnia!, nec non</l>
               <l>virginis infractum decus inde fuisse pudoris</l>
               <l>virginei nascente Deo. Fides ista, precor, sit.</l>
               <l>Hinc pedibus pulsare solum cantusque movere</l>
               <l>vidisses satyros festasque agitare choreas,</l>
               <l>et faunos nymphasque simul latiasque puellas</l>
               <l>floribus et minio sertisque virentibus omnes</l>
               <l>insignes, dextris et tangere cimbala doctis;</l>
               <l>et dulci quodam tinnitu psallere celum</l>
               <l>ac fulgore novo totum splendescere, et ultro</l>
               <l>tum varios pratis circum diffundere odores</l>
               <l>atque novis radiis flavum fervescere solem</l>
               <l>et placidam Phebem fratri coniungere currus;</l>
               <l>rore polos humidos et claro Iuppiter imbre</l>
               <l>arentes quondam placide perfundere terras;</l>
               <l>ludere capreolos, cantu dulcesque volucres</l>
               <l>arbustis certare, ignes emittere montes,</l>
               <l>letari valles, grandes insurgere cautes;</l>
               <l>surgere tum dumis ramos bicoloris olive,</l>
               <l>serpentes hederas, lauros et crescere palmas.</l>
               <l>Quid cedros Libani, crinitas dicere pinus</l>
               <l>litoris adriaci, quid vites usque Falerni,</l>
               <l>quarum antes gemmas effeti fundere visi,</l>
               <l>molliri sentes valide, iuncique palustres</l>
               <l>extolli et salices vitree? quid cuncta repandam?</l>
               <l>Omnia letitia gaudent et carmine certant.</l>
               <l>Solus in absconso Plutarcus tristior antro</l>
               <l>flet misere stauratque domos et limina sera</l>
               <l>firmat ut in cassum temptet post vulnera Codrus</l>
               <l>ingressum, sevasque iubet vigilare sorores.</l>
               <l>Ipse tamen Glaucus, dum cerneret omnia secum</l>
               <l>letari, faciles fundebat pectore voces;</l>
               <l>et sese ceptis referens, cantabat odoros</l>
               <l>pastores puero portantes thura sabeos</l>
               <l>advenisse quidem celeri ad presepia passu,</l>
               <l>sydere dante viam montana per ardua claro.</l>
               <l>Huncque per exustas latum referebat harenas</l>
               <l>virginis in gremio genitricis adusque canopos</l>
               <l>et rabidum fugisse lupum mestosque dolentum</l>
               <l>balatus ovium cesos ob nequiter agnos;</l>
               <l>hincque globos legum solventem voce Ligurgum</l>
               <l>pastorum in medio puerum, gesta atque priorum;</l>
               <l>inde, Nathan fluvio lotum, monstrasse futuris</l>
               <l>quo lavacro porcos mundaret sorde vetusta;</l>
               <l>in bromiumque thetim versam pulsosque carones,</l>
               <l>compositos ignes ventos fluctusque tumentes,</l>
               <l>Asclepii iussu, manesque umbrasque sepultas</l>
               <l>ad superos remeasse iterum firmabat; et huius</l>
               <l>ostensum dudum quibus artibus usque dolentes</l>
               <l>purgentur vicio pecudes, oleumque veternum</l>
               <l>quo lapse iuvenum firmentur robore vires.</l>
               <l>Inde Palem glandes, quas nusquam terrea quercus</l>
               <l>gesserit in vitam, posuisse labantibus egris</l>
               <l>in cenam pueris, et iussa extrema dedisse</l>
               <l>Actheona pium, cecinitque hunc fraude Menalce</l>
               <l>post epulas, lotis pedibus precibusve peractis,</l>
               <l>obiectum canibus, quos inter pessima passum</l>
               <l>plurima cantabat, mortique dedisse tropheum</l>
               <l>de se, iam nimiis laceratum morsibus, ob quod</l>
               <l>conscissos lapides tractosque in viscera fontes,</l>
               <l>concussos motu montes lucosque revulsos,</l>
               <l>ethere et in terris sparsas in luce tenebras,</l>
               <l>territa per silvas pecora atque armenta ducesque,</l>
               <l>auditum mugire solum, veteresque parentum</l>
               <l>surrexisse animas tumulis silvisque revisas.</l>
               <l>Herculis hinc durum monstrabat voce laborem,</l>
               <l>hostia dum scopulis firmata refringere Cachi</l>
               <l>est ausus, raptosque boves excerpere furi;</l>
               <l>necnon interea subdebat in ordine cantu,</l>
               <l>post triduum laceros artus consurgere vivos</l>
               <l>Ypoliti, et silvis iterum gregibusque revisum</l>
               <l>insignem lauro et palmata veste triumphi:</l>
               <l>mirum grande nimis, sed quid non Iuppiter ingens,</l>
               <l>dum voluit, potuit? Post hec, ad sydera motu</l>
               <l>ascendisse suo Phebum, clarosque relictis</l>
               <l>infusos ignes sociis quos traxerat ante;</l>
               <l>hosque per Arturum missos serosque britannos,</l>
               <l>ethiopas fuscos et Gangis fulgida rura.</l>
            </sp>
            <sp>
               <speaker>Glaucus.</speaker>
               <l>«O tibi, nympha, decus, quot surgere leta per agros</l>
               <l>purpureos flores et candida lilia cernes</l>
               <l>mixta simul croceis! quot surgere leta per agros</l>
               <l>templa deum, sacras laudes et munera cernes,</l>
               <l>et quos pulchra coles campos replerier omnes</l>
               <l>elysios et dulce solum regionis avite!</l>
               <l>Hinc Codrus veniet, postquam resoluta iacebit</l>
               <l>igne novo tellus, agnis seponere capros</l>
               <l>atque dabit rebus finem requiemque bubulcis.</l>
               <l>Sed iam tempus adest rivos claudamus, Aminta».</l>
            </sp>
            <sp>
               <speaker>Auctor.</speaker>
               <l>Dum cecinit Glaucus, tacuit sine murmure Tybris;</l>
               <l>Mirtilis auratos frugum fluviique recentis</l>
               <l>immemores tenuit tauros, quos flumine vivo,</l>
               <l>iam Glauco reticente, simul se mergier undis</l>
               <l>spurciciem veterem tergentes atque renatos</l>
               <l>misceri sese gregibus per pascua Glauci</l>
               <l>vidisses plausuque novo concedere carmen.</l>
               <l>Hesperus occeanum cantu detentus Olympo</l>
               <l>respuit et seras concessit montibus umbras.</l>
               <l>Ite domum, pueri, pastas revocate capellas;</l>
               <l>ipse legam lauros: vati vos plaudite, colles.</l>
            </sp>
         </div1>
         <div1 n="XII. Saphos">
            <head>XII</head>
            <head>SAPHOS</head>
            <argument>
               <p>Explicit Pantheon egloga XI; incipit egloga XII, cui titulus est Saphos, collocutores autem Caliopes et Aristeus.</p>
            </argument>
            <sp>
               <speaker>Caliopes.</speaker>
               <l>Quid, puer, has inter lauros, stultissime, queris,</l>
               <l>nunc has nunc illas carpens? Temerarie, nescis</l>
               <l>sacrilegum violare nemus nisi conscia Quiris</l>
               <l>optatas frondes merito concesserit ante?</l>
            </sp>
            <sp>
               <speaker>Aristeus.</speaker>
               <l>O scelus! ex minimis tris forsan captus odore</l>
               <l>excerpsi. Seu nympha loci seu sis dea, nostras</l>
               <l>excute tu quercus ac omnes collige glandes.</l>
            </sp>
            <sp>
               <speaker>Caliopes.</speaker>
               <l>Cogis ut in risum veniam. Sic, obsecro, quercus</l>
               <l>equiparas lauris? Non illas Iuppiter olim</l>
               <l>extulit in tantum, quanquam sibi prisca dicarit</l>
               <l>illas religio. Nescis, stolidissime, porcis</l>
               <l>serventur glandes et laurea serta poetis?</l>
               <l>quos nemori fontique sacro pulchrisque Camenis</l>
               <l>et cytharis plectrisque suis prefecit Apollo.</l>
            </sp>
            <sp>
               <speaker>Aristeus.</speaker>
               <l>Ergo sacrum Phebi nemus hoc, pulcherrima virgo?</l>
               <l>Nescius optatum teneo. Quis denique prestet</l>
               <l>quo visurus eam laudatam carmine Mopsi</l>
               <l>egregiumque gregem vatum nymphasque canentes?</l>
            </sp>
            <sp>
               <speaker>Caliopes.</speaker>
               <l>Quid queris, nemorisque mei quid conspicis umbras?</l>
            </sp>
            <sp>
               <speaker>Aristeus.</speaker>
               <l>Ut videam Saphon. Nostin? Da, nympha, recessus</l>
               <l>quis nunc lenta diem vertat ludendo per herbas.</l>
            </sp>
            <sp>
               <speaker>Caliopes.</speaker>
               <l>Quid tibi cum Saphu, cum sis puer atque subulcus?</l>
            </sp>
            <sp>
               <speaker>Aristeus.</speaker>
               <l>Heu, quid? Quid iuveni credis cum virgine pulchra?</l>
               <l>Uror et amplexus cupio, turmasque reliqui</l>
               <l>invisam ut videam, nec quorsum querere novi.</l>
            </sp>
            <sp>
               <speaker>Caliopes.</speaker>
               <l>Tu cupis amplexus Saphu? Nunc sydera lambant</l>
               <l>quos trahis ipse sues volitentque per ethera vulpes,</l>
               <l>grux trahat ac anser pariter per rura quadrigas!</l>
               <l>Si memini, tu nuper haras mundare solebas,</l>
               <l>et scabiem morsusque canum seu vulnera veprum</l>
               <l>nunc manibus purgare palam nunc gurgite turpi,</l>
               <l>unguine nunc vario succisque potentibus atque</l>
               <l>galbaneis fumis nigrique bituminis offa;</l>
               <l>viribus ellebori stillaque dolentis amurce</l>
               <l>vel potu tristes alvi depellere sordes,</l>
               <l>ac herbis variis formare volutabra porcis:</l>
               <l>et nunc Saphon amas? Expectet te quoque Pallas!</l>
            </sp>
            <sp>
               <speaker>Aristeus.</speaker>
               <l>Erras; Argus erat. Sed quid non Saphon amarem?</l>
               <l>Me Galathea diu, me quondam Phyllis amavit,</l>
               <l>et mollis lanugo genas nunc serpere cepit,</l>
               <l>tradidit et calamos nobis Pan doctior olim</l>
               <l>et cantus docuit. Nec plebis fece creatus:</l>
               <l>Cyrenes genitrix est nobis, thessala nympha;</l>
               <l>nomen Aristeus; glandes et mella vetusti</l>
               <l>archados accipio nemoris. Te nosse putabam.</l>
            </sp>
            <sp>
               <speaker>Caliopes.</speaker>
               <l>Nunc ego te teneo. Sic est, novisse decebat.</l>
               <l>Ysmarius tu grandis eras, tu Critis es Yde!</l>
               <l>Non ego te vidi pridem vulgare canentem</l>
               <l>in triviis carmen, misero plaudente popello?</l>
            </sp>
            <sp>
               <speaker>Aristeus.</speaker>
               <l>Vidisti, fateor. Non omnibus omnia semper</l>
               <l>sunt animo, puero carmen vulgare placebat.</l>
               <l>Illud Lemniadi claudo concessimus; ast nunc</l>
               <l>altior est etas, alios que monstrat amores.</l>
            </sp>
            <sp>
               <speaker>Caliopes.</speaker>
               <l>Ecastor! memini, nuper dissolvere linguam</l>
               <l>vix poterat Bathos; subito nunc culmina poscit</l>
               <l>Parnasi, stolide captus fervore dearum,</l>
               <l>factus Aristeus. Sed quid non fecit Olympus?</l>
            </sp>
            <sp>
               <speaker>Aristeus.</speaker>
               <l>Quid loqueris nunc ipsa tibi? Da, nympha, precamur,</l>
               <l>virginis antra mee; crucior, me fervor adurit.</l>
            </sp>
            <sp>
               <speaker>Caliopes.</speaker>
               <l>Querere credo putes Phyllim seu forte Lupiscam,</l>
               <l>quas nemorum pomis trahitis quandoque per umbras.</l>
               <l>Hec dea, magna quidem, paucis et cognita dudum.</l>
            </sp>
            <sp>
               <speaker>Aristeus.</speaker>
               <l>Meonius pastor potuit vidisse Tonantis</l>
               <l>consortem natasque duas sub quercubus altis,</l>
               <l>exuviis nudas: quid non ego cernere Saphon?</l>
            </sp>
            <sp>
               <speaker>Caliopes.</speaker>
               <l>Sic illis visum. Dic, tu quo noveris illam?</l>
            </sp>
            <sp>
               <speaker>Aristeus.</speaker>
               <l>Minciadem Silvanus heri, qua Sorgia saxo</l>
               <l>erumpit Vallis currens per devia Clause,</l>
               <l>convenit, placidaque simul sedere sub umbra</l>
               <l>ylicis antique. Quos postquam fronde virenti</l>
               <l>umbrasse esculea frontes et carmine vidi</l>
               <l>certantes ambo ferrent super ethera cantu&lt;m&gt;,</l>
               <l>accessi: et tacitus mediis vepretibus altis</l>
               <l>delitui, porcis Gethe siliquisque relictis.</l>
               <l>Laudibus hi Saphon, resonantibus undique saxis,</l>
               <l>vocibus et calamis pariter super astra ferebant.</l>
               <l>Miratus, fateor, confestim a Phyllide mentem</l>
               <l>diverti, sensique novos ambire furores</l>
               <l>intentum modulis pectus; captusque repente</l>
               <l>exquiro Saphon, cupiens quibus ipsa moretur</l>
               <l>antra videre oculis. Quid si tu forsitan esses?</l>
               <l>Nam gestu facieque deam verbisque fateris.</l>
            </sp>
            <sp>
               <speaker>Caliopes.</speaker>
               <l>Non ausim, iuvenis, Saphon me dicere, cum sim</l>
               <l>obsequiis iniuncta suis. Si inspexeris illam,</l>
               <l>longe aliud dices. Verum tibi maximus instat</l>
               <l>ante labor. Nimium celsos intratis amores</l>
               <l>precipites, cum turpe nimis sit vertere gressus.</l>
            </sp>
            <sp>
               <speaker>Aristeus.</speaker>
               <l>Quid Saphos, si tanta tibi reverentia vultus?</l>
               <l>Non equidem silvis Phyllis, non Delia celo</l>
               <l>pulchrior. Ast nobis nomen, pulcherrima virgo,</l>
               <l>pande genusque tuum, si nostras venit ad aures.</l>
            </sp>
            <sp>
               <speaker>Caliopes.</speaker>
               <l>Caliopes vocitor, magni Iovis inclita proles,</l>
               <l>castalii nemoris custos fontisque sonori;</l>
               <l>ut reor, omnino vestris incognita silvis.</l>
            </sp>
            <sp>
               <speaker>Aristeus.</speaker>
               <l>Imo equidem memini: grandis sic ante canebat</l>
               <l>Minciades grandisque simul Silvanus in antro.</l>
               <l>Tu silvas resonare doces, tu maxima Saphu</l>
               <l>voce refers concepta sacri tibi pectoris hausta.</l>
               <l>Sed dic quas teneat sedes pulcherrima Saphos.</l>
            </sp>
            <sp>
               <speaker>Caliopes.</speaker>
               <l>Panis nata dei celsum tenet optima Nyse</l>
               <l>Saphos, gorgonei residens in margine fontis.</l>
               <l>Huius sydereos oculos faciemque serenam</l>
               <l>concessum paucis dudum vidisse bubulcis;</l>
               <l>laurea serta tegunt et velum frontis honeste.</l>
               <l>Cuius in obsequium circumsumus inde sorores</l>
               <l>Pyerides omnes; sibi cantat pulcher Apollo.</l>
            </sp>
            <sp>
               <speaker>Aristeus.</speaker>
               <l>Quid montes habitat Saphos? quid respuit urbes?</l>
               <l>quid faciem formosa tegit renuitque videri?</l>
            </sp>
            <sp>
               <speaker>Caliopes.</speaker>
               <l>Hec sibi, dum vigilat, nemorum meditatur honores,</l>
               <l>atque sedens fuscos Plutarci visitat ortos,</l>
               <l>concipiens nigre fletus et dissona silve;</l>
               <l>vel pelagi secreta notat lucosque sub undis,</l>
               <l>Phorcinidumque choros trahit et persepe napeas;</l>
               <l>vel petit elysios colles et gramina leta</l>
               <l>conspicit et placidos flores frondesque virentes</l>
               <l>ac avium cantus et pulchri sydera celi,</l>
               <l>visaque sublimi complectitur omnia plectro</l>
               <l>et viridis complexa libri sub tegmine ponit.</l>
               <l>Anne putas vulgus stolidum seu garrula turba</l>
               <l>auritos tondens asinos permitteret ista?</l>
               <l>Non equidem: clamore gravi, dum stringeret hyrcos,</l>
               <l>omnia turbaret. Montana ergo ocia dulci</l>
               <l>pace sibi plena expetiit mea fulgida diva;</l>
               <l>et quia quos querit frustra lasciva puella</l>
               <l>Chyroni flores pedibus calcamus euntes</l>
               <l>vere novo, Saphos celso se condidit antro</l>
               <l>atque sacros lauro texit castissima vultus.</l>
            </sp>
            <sp>
               <speaker>Aristeus.</speaker>
               <l>Vidi ego conflantem carmen celeste Aracintho</l>
               <l>pastorem celebrem primo, tandemque cicuta</l>
               <l>sublatum; et latiis se pulsum vidit ab arvis</l>
               <l>qui penos septis contriverat ante leones.</l>
               <l>Sat vidisse oculis semel est mirabile quodque.</l>
            </sp>
            <sp>
               <speaker>Caliopes.</speaker>
               <l>Sic est, sic sanctum nimio contemnitur usu.</l>
               <l>Preterea vultu quidam carpsere minaci</l>
               <l>innocuam maculisque piam depingere frontem,</l>
               <l>si possent, ausi; que postergasse necesse est.</l>
            </sp>
            <sp>
               <speaker>Aristeus.</speaker>
               <l>Imo age, nympha, precor; maculas ostende nefandas.</l>
            </sp>
            <sp>
               <speaker>Caliopes.</speaker>
               <l>Mendacem et stupris fedam morumque ruinam</l>
               <l>hanc plures dixere deam, scenasque colentem</l>
               <l>dixerunt alii mimamque ambire theatra;</l>
               <l>soccos nonnulli damnant veteresque coturnos;</l>
               <l>hi, superum fidibus dicunt quia cantet amores</l>
               <l>et facie ficta gestus designet avitos,</l>
               <l>pellendam patria quasi regnans occupet urbes;</l>
               <l>syrenam vocitant alii lucrique voracem,</l>
               <l>cum nequeant renuantque suos cognoscere cantus.</l>
               <l>His etiam commota, volens sua culmina servat.</l>
            </sp>
            <sp>
               <speaker>Aristeus.</speaker>
               <l>Dum porcam Cereri, Bacho dum cedimus hyrcum,</l>
               <l>forte graves vino ludentes talia quidam</l>
               <l>eructant curanda parum, pereuntque per auras.</l>
            </sp>
            <sp>
               <speaker>Caliopes.</speaker>
               <l>Non sic; conati nemorum maculare priores.</l>
            </sp>
            <sp>
               <speaker>Aristeus.</speaker>
               <l>Qui, precor? An sano tanta est insania cuiquam?</l>
            </sp>
            <sp>
               <speaker>Caliopes.</speaker>
               <l>«Ericolas» tales merito dixere veterni.</l>
            </sp>
            <sp>
               <speaker>Aristeus.</speaker>
               <l>Non satis accipio qui sint. Tu, credo, Platoni,</l>
               <l>nympha, putes nunc verba loqui magnove Ligurgo:</l>
               <l>rusticus et paucis assuetus, nympha, rudisque.</l>
            </sp>
            <sp>
               <speaker>Caliopes.</speaker>
               <l>Qui nuper raptas pecudes ex ore luporum</l>
               <l>dentibus excerpunt, magnos audentque boatus</l>
               <l>vendere simplicibus; qui sese noscere causas</l>
               <l>infecti pecoris, fontes herbasque salubres,</l>
               <l>et celi mutare vices nemorumque fatentur;</l>
               <l>qui superum sedes describunt voce superbi</l>
               <l>et sentire deum sensus causasque moventes</l>
               <l>in silvas fulmen, sacra atque piacula dicunt.</l>
            </sp>
            <sp>
               <speaker>Aristeus.</speaker>
               <l>Quid, precor, agricolis est cum pastore? Per agros</l>
               <l>ille boves terram cogit rescindere aratro,</l>
               <l>hic cogit virga pecudes in pascua; cogit</l>
               <l>vinitor ut certo consistant ordine vites,</l>
               <l>lac premit iste manu quod sumpsit ab ubere pingui:</l>
               <l>rancidulus nil ergo videt de iure bubulci</l>
               <l>rusticus, et pastor nescit de more bufulci.</l>
               <l>Nullum sorte sua contentum liquit Erinis;</l>
               <l>hinc peragunt rixas tauri sevique leones.</l>
               <l>Sed da, queso, viam qua possim lenius alta</l>
               <l>scandere Parnasi Saphonque videre canentem.</l>
            </sp>
            <sp>
               <speaker>Caliopes.</speaker>
               <l>Turbavere quidem vestigia longa viarum</l>
               <l>et nemorum veteres rami cautesque revulsi,</l>
               <l>implicite sentes pulvisque per ethera vectus;</l>
               <l>velleris atque fames et grandis cura peculi</l>
               <l>neglexit latos montis per secula calles.</l>
               <l>Hinc actum ut, scrobibus visis, in terga redirent</l>
               <l>iam plures peterentque suos per pascua fines.</l>
            </sp>
            <sp>
               <speaker>Aristeus.</speaker>
               <l>Non ego convertar facilis; nam sepe nivosi</l>
               <l>conscendi rupes pedibus scopulosque Lycei.</l>
               <l>Omnia continui superant, michi crede, labores.</l>
            </sp>
            <sp>
               <speaker>Caliopes.</speaker>
               <l>Vicit et ingenium vires: non talia quivit</l>
               <l>exuperare labor. Frustra sudavit in altum</l>
               <l>ferreus Arpinas, calamis et voce sonorus.</l>
            </sp>
            <sp>
               <speaker>Aristeus.</speaker>
               <l>Mens illi non ista fuit nec carminis ardor.</l>
               <l>Nascimur in varios actus, quos optima virtus</l>
               <l>si sequitur, facili ducetur ad ultima cursu.</l>
            </sp>
            <sp>
               <speaker>Caliopes.</speaker>
               <l>Si tibi tantus amor fontis Saphuque videndi,</l>
               <l>accipe consilium: nam quenquam ducere nobis</l>
               <l>ipsa quidem vetuit Saphos, et lege perenni.</l>
               <l>Solus inaccessum potuit conscendere culmen</l>
               <l>nuper Silvanus, nobis nec carior alter</l>
               <l>Minciadis post fata fuit; non pastor Opheltis,</l>
               <l>aonii pecoris stragem qui carmine pinxit.</l>
               <l>Hunc adeas; dabit ipse tibi quibus usus amicis</l>
               <l>et quibus ipse viis conscendit culmen amatum.</l>
            </sp>
            <sp>
               <speaker>Aristeus.</speaker>
               <l>Ibo quidem et geminos mecum portabo suellos,</l>
               <l>Silvanum si forte queam divertere donis.</l>
            </sp>
         </div1>
         <div1 n="XIII. Laurea">
            <head>XIII</head>
            <head>LAUREA</head>
            <argument>
               <p>Explicit Saphos egloga XII; incipit egloga XIII, cui titulus est Laurea, collocutores autem sunt Daphnis Stilbon et Critis.</p>
            </argument>
            <sp>
               <speaker>Daphnis.</speaker>
               <l>Ocia nunc celebras, Stilbon, mirabile visu!</l>
               <l>et qui scabrosas ambire sueveris alpes,</l>
               <l>candidulos manibus tractans hinc inde lapillos</l>
               <l>torrentis vitrei, recubas iam segnis in umbra.</l>
            </sp>
            <sp>
               <speaker>Stilbon.</speaker>
               <l>Rupe sub hac celsa nuper versutus Amiclas</l>
               <l>forte recensebat capros et pulchra Phaselis</l>
               <l>frondosas salicum carpebat ab aggere virgas</l>
               <l>falce, gregum raris cupiens innectere septis.</l>
               <l>Hi fessum tenuere pecus, tenuere magistrum,</l>
               <l>et quos debebant edos michi forte dederunt.</l>
               <l>Sed tu quid valles peragras, qui lentus in antris</l>
               <l>nunc calamis nunc voce deos mulcere solebas?</l>
               <l>Ardua non rapidi librat, dic, Phebus Olympi?</l>
            </sp>
            <sp>
               <speaker>Daphnis.</speaker>
               <l>Librat. Non homini semper datur equa voluptas.</l>
               <l>His umbris equidem tecum refovebo capellas</l>
               <l>quas habeo fessas, dum scendat mitius astrum.</l>
            </sp>
            <sp>
               <speaker>Stilbon.</speaker>
               <l>Imo age, da rivos hyrcis umbrasque capellis,</l>
               <l>et mecum, mi Daphni, sede; placideque, precamur,</l>
               <l>dic que te cure curvatum fronte fatigent.</l>
            </sp>
            <sp>
               <speaker>Daphnis.</speaker>
               <l>Gargaphias memini valles, dum sibilus aure</l>
               <l>is me lenis agit: zephyrus sic omnia circum</l>
               <l>complebat. Tunc ipse meam cantare solebam</l>
               <l>Elpida, qua silvis visa est nec pulchrior ullis.</l>
            </sp>
            <sp>
               <speaker>Stilbon.</speaker>
               <l>Elpis nota michi, sed non quam forte recenses;</l>
               <l>hec Crisidis comes: et tua que fuit, obsecro, Daphni?</l>
            </sp>
            <sp>
               <speaker>Daphnis.</speaker>
               <l>Incola Parnasi, Nyse sociata napeis.</l>
            </sp>
            <sp>
               <speaker>Stilbon.</speaker>
               <l>Cecus amor, cecique sumus quicunque sequentes!</l>
               <l>Aonias colit iste deas quibus ultima rerum</l>
               <l>pauperies coniuncta manet semperque manebit,</l>
               <l>celitibusque diis prefert suadente Dyone!</l>
               <l>Silvestres bacas dat laurus et alga cubile,</l>
               <l>pallentesque legunt versus et murmura criptis.</l>
               <l>Tytirus ismenus Tybris cantavit ad undas</l>
               <l>pastores tyrios et fractos vulnere tauros</l>
               <l>argolicos, victusque fame post vendidit agnam</l>
               <l>nec potuere sitim latices sedasse Talie.</l>
            </sp>
            <sp>
               <speaker>Daphnis.</speaker>
               <l>Sunt olee molles et poma recentia mensis</l>
               <l>addita nunc vestris et strata cubilia fronde</l>
               <l>silvis in mediis, servat dum Nursia ludum;</l>
               <l>sed qui meonias aurum faciebat harenas</l>
               <l>ac dives latius, potator parthicus auri</l>
               <l>quas habuere dapes dum flexit nubila vultus?</l>
               <l>Vivimus immunes, monstri nec pendimus iras,</l>
               <l>contenti paucis lauroque innectere crines.</l>
            </sp>
            <sp>
               <speaker>Stilbon.</speaker>
               <l>Rara refers equidem, duris et debita fatis.</l>
               <l>Si vacat, enumera quot pavit Taurus Aminte,</l>
               <l>quotque greges Mopso Pindus, quot Menalus Argo,</l>
               <l>quot Polibo Eurotas, Phorbanti quotque Erimantus;</l>
               <l>Alcidis numera pompas tumulosque canopum:</l>
               <l>deficiet tempus; fulgent monimenta priorum.</l>
               <l>Vos stolido montes fertis volitasse boatu</l>
               <l>saxaque Dyrce, tum fluvios undasque sequaces</l>
               <l>in fontes rediisse suos quercusque revulsas,</l>
               <l>castaliis nymphis cythara cantantibus olim.</l>
            </sp>
            <sp>
               <speaker>Daphnis.</speaker>
               <l>Sic orbare procos Crisis hec male cognita novit,</l>
               <l>dum voluit, miseros. Sed, ne vertantur in iram</l>
               <l>iurgia, cantemus carmen sub iudice certo.</l>
               <l>Tuque ligus, tyrenus ego: tibi fistula collo,</l>
               <l>suntque michi tenues stipule; cantabimus ambo.</l>
            </sp>
            <sp>
               <speaker>Stilbon.</speaker>
               <l>Credis ut effugiam forsan? Michi tradidit Hermes</l>
               <l>compertos calamos; sumus et cantare parati,</l>
               <l>archadios quanquam dicas habuisse magistros.</l>
               <l>Et, quod non audes, munus certaminis ipse</l>
               <l>deponam vitulam, qua non est pinguior ulla</l>
               <l>armentis, etiam si clamitet inde noverca.</l>
            </sp>
            <sp>
               <speaker>Daphnis.</speaker>
               <l>Est michi grex parvus, nec possum munera tanti.</l>
               <l>Dux gregis est hyrcus: tibi sit, si victor abibis.</l>
            </sp>
            <sp>
               <speaker>Stilbon.</speaker>
               <l>Te dignum ponis munus; non, hercle, recuso.</l>
               <l>Est michi quam credas ars maior; victor abibo.</l>
               <l>Sed quis erit, queso, iudex certaminis huius?</l>
            </sp>
            <sp>
               <speaker>Daphnis.</speaker>
               <l>Non video in ripa purgantem vellera Critim</l>
               <l>nunc ovium lappasque gregis tribulosque levantem?</l>
               <l>Criti, tibi dico, nobis nunc, quesumus, assis</l>
               <l>et nostros animo medius fac collige versus.</l>
               <l>Ardua res agitur, magno sub munere, nobis.</l>
            </sp>
            <sp>
               <speaker>Critis.</speaker>
               <l>Dicite, namque adero donec sua vellera siccet</l>
               <l>hoc pecus. En sedeo; dulces dat parvulus amnis</l>
               <l>tinnitus medios inter labendo lapillos,</l>
               <l>atque tacent volucres. Stilbon, tu dicito primus,</l>
               <l>hinc Daphnis: vicibusque suis det carmina quisque.</l>
            </sp>
            <sp>
               <speaker>Stilbon.</speaker>
               <l>Hos calamos tibi, sacra, damus, si vicero, quercus.</l>
            </sp>
            <sp>
               <speaker>Daphnis.</speaker>
               <l>Tuque, virens semper, nostros, mea laurus, habeto.</l>
            </sp>
            <sp>
               <speaker>Stilbon.</speaker>
               <l>«Noster amor Crisis est, nostros levat ipsa labores;</l>
               <l>ipsa vias nemorum florum distincta corollis</l>
               <l>ostendit stipulisque meos describit amores</l>
               <l>frondibus ut videam veniens quod pergat in antrum».</l>
            </sp>
            <sp>
               <speaker>Daphnis.</speaker>
               <l>«Currit in amplexus, quotiens libet ire per umbras</l>
               <l>etherei nemoris, nostros mea lesbia Saphos:</l>
               <l>atque volens pario lapidi michi carmina celte</l>
               <l>imprimit et duris mandat mea nomina tophis».</l>
            </sp>
            <sp>
               <speaker>Stilbon.</speaker>
               <l>«Carpatie valles servant sub iudice Protheo</l>
               <l>mille michi vitulos, totidem pinguissima Cyrnos</l>
               <l>hyrcos cum gregibus nutrit; premit ubera Dilos,</l>
               <l>congerit Alopis census onagrosque fatigat».</l>
            </sp>
            <sp>
               <speaker>Daphnis.</speaker>
               <l>«Menalus et nobis lunata fronte iuvencos</l>
               <l>bis totidem; his fontes Silvanus monstrat et herbas,</l>
               <l>Parnasusque biceps Musis cantantibus auget</l>
               <l>lanigeras agnas et grandia premia servat».</l>
            </sp>
            <sp>
               <speaker>Stilbon.</speaker>
               <l>«Iungere delphynes, magnas et cogere frenis</l>
               <l>balenas nullos voluit docuisse Thalasson</l>
               <l>nos preter, quos sepe manu superasse sonoros</l>
               <l>tritonas vidit, natas et vincere Phorci».</l>
            </sp>
            <sp>
               <speaker>Daphnis.</speaker>
               <l>«Ponere nos docuit fines aliquando Thalasso</l>
               <l>Phebus, et agrestes phytonas vincere telis</l>
               <l>et stipulis grandes in rixas vertere divos,</l>
               <l>dum nemus omne suum lustramus pectine vates».</l>
            </sp>
            <sp>
               <speaker>Stilbon.</speaker>
               <l>«Massicus arva serit, servat garganus aristas,</l>
               <l>vina ligus noster, dicteus retia tendit,</l>
               <l>mella dat ybleus suppletque armenta britannus,</l>
               <l>et, si thura petam, libanus dabit optima nobis».</l>
            </sp>
            <sp>
               <speaker>Daphnis.</speaker>
               <l>«Quis celum primus dederit, quis sydera celo,</l>
               <l>quis frondes silvis prestet, quis semina rerum,</l>
               <l>fortunas nemorum cantataque damna tropheis</l>
               <l>designat radio Pallas pulcherrima nobis».</l>
            </sp>
            <sp>
               <speaker>Stilbon.</speaker>
               <l>«Novit yperboreus que gignat maximus Athlas,</l>
               <l>quidque ferat Meroe fervens Scathinavia novit</l>
               <l>nostro opere; ac undas volucres miscemus Hybero</l>
               <l>Gangis, et ethyopum Boreas cognoscit harenas».</l>
            </sp>
            <sp>
               <speaker>Daphnis.</speaker>
               <l>«Ferrea vox nobis, annis invictaque laurus:</l>
               <l>cantaber hinc noscat facimus quos non videt yndos,</l>
               <l>ac Orco mersos superas revocamus ad auras,</l>
               <l>et magnum placidis superamus cantibus annum».</l>
            </sp>
            <sp>
               <speaker>Stilbon.</speaker>
               <l>«Palmite pampineo Cereris sacra cinget Eleusis,</l>
               <l>Cinthius aut rapiet buxos et timpana Bachi,</l>
               <l>ac olidus paphie Veneri mactabitur hyrcus,</l>
               <l>si Mopsi calamis tenuis superetur Amiclas».</l>
            </sp>
            <sp>
               <speaker>Daphnis.</speaker>
               <l>«Dum cingent ulmos hedere parientque corimbos,</l>
               <l>margine Penei dum surgent undique lauri,</l>
               <l>litore dum bicolor nascetur mirtus amato,</l>
               <l>a tenui Bavio grandis vincetur Amiclas»</l>
            </sp>
            <sp>
               <speaker>Stilbon.</speaker>
               <l>«Phorcinidum leti naute cantamus amores,</l>
               <l>at tristi torpent scrobibus cum murmure vates;</l>
               <l>Eolus inde favet, ceptis favet inde Palemon;</l>
               <l>Libetrides rident versus, rident Aganippe».</l>
            </sp>
            <sp>
               <speaker>Daphnis.</speaker>
               <l>«Heroum leti vates cantamus honores,</l>
               <l>at nautas miseros scopulus terit, unda fatigat;</l>
               <l>Libetrides servant carmen, servant Aganippe;</l>
               <l>Eolus inde rapit miseros, rapit inde Palemon».</l>
            </sp>
            <sp>
               <speaker>Stilbon.</speaker>
               <l>«Scis flevisse deas, fidibus stipulisque canoris</l>
               <l>confractis parva ventis surgente favilla,</l>
               <l>romuleus Mavors quandoque volumina mille</l>
               <l>solvit et in cineres iussit volitare papiros».</l>
            </sp>
            <sp>
               <speaker>Daphnis.</speaker>
               <l>«Romuleus nuper cilices dispersit Amintas,</l>
               <l>montanos faciens solitos innare carinis;</l>
               <l>sic ligurum veniet qui calcet colla superbus</l>
               <l>anguis, et eripiat male partos undique capros».</l>
            </sp>
            <sp>
               <speaker>Critis.</speaker>
               <l>Iurgia pastorum non est compescere parvum.</l>
               <l>Et tu dignus eras vitula, tu dignus et hyrco.</l>
               <l>Sat dictum, pueri: duras componite lites.</l>
               <l>Ibo ego nunc agnis tonsurus forfice lanam.</l>
            </sp>
         </div1>
         <div1 n="XIV. Olympia">
            <head>XIV</head>
            <head>OLYMPIA</head>
            <argument>
               <p>Explicit Laurea egloga XIII; incipit egloga XIIII, cui titulus est Olympia, collocutores autem sunt Silvius Camalus Terapon et Olympia.</p>
            </argument>
            <sp>
               <speaker>Silvius.</speaker>
               <l>Sentio, ni fallor, pueri, pia numina ruris</l>
               <l>letari et cantu volucrum nemus omne repleri.</l>
               <l>Itque reditque Lycos blando cum murmure; quidnam</l>
               <l>viderit ignoro: cauda testatur amicum.</l>
               <l>Ite igitur, iam clara dies diffunditur umbris,</l>
               <l>precantata diu; quid sit perquirite quidve</l>
               <l>viderit inde Lycos noster compertaque ferte.</l>
            </sp>
            <sp>
               <speaker>Camalus.</speaker>
               <l>Dum nequit in somnum miserum componere pectus,</l>
               <l>imperat ex molli recubans, heu, cespite mestus</l>
               <l>Silvius, et noctis pavidas lustrare tenebras</l>
               <l>vult pueros, longo fessos in luce labore.</l>
            </sp>
            <sp>
               <speaker>Silvius.</speaker>
               <l>Camale, dum primos terris prestabit Hyberus</l>
               <l>nocturnos ignes, currus dum Delia fratris</l>
               <l>ducet ad occasum, dum sternet cerva leones,</l>
               <l>obsequium prestabit hero sine murmure servus.</l>
               <l>O Terapon, stabuli tu solve repagula nostri;</l>
               <l>pone metum: videas catulus quid viderit, oro.</l>
            </sp>
            <sp>
               <speaker>Terapon.</speaker>
               <l>Festina, fac surge, senex! Iam corripit ignis</l>
               <l>iam veteres quercus et noctem lumine vincit;</l>
               <l>uritur omne nemus, fervens iam flamma penates</l>
               <l>lambit, et occursu lucis perterritus intra</l>
               <l>festinus redii. Lambit iam flamma penates!</l>
            </sp>
            <sp>
               <speaker>Silvius.</speaker>
               <l>Pastorum venerande deus Pan, deprecor, assis;</l>
               <l>et vos, o pueri, flammis occurrite lymphis.</l>
               <l>Siste parum, Terapon, paulum consiste. Quid istud?</l>
               <l>quid video? Sanusne satis sum? dormio forsan?</l>
               <l>Non facio! Lux ista quidem, non flamma vel ignis.</l>
               <l>Nonne vides letas frondes corilosque virentes</l>
               <l>luminis in medio, validas ac undique fagos</l>
               <l>intactas? Imo nec nos malus ardor adurit</l>
            </sp>
            <sp>
               <speaker>Terapon.</speaker>
               <l>Si spectes celo, testantur sydera noctem:</l>
               <l>in silvis lux alma diem. Quid grande paratur?</l>
            </sp>
            <sp>
               <speaker>Silvius.</speaker>
               <l>Sic natura vices variat, noctemque diemque</l>
               <l>explicuit mixtos terris; nec lumina Phebe</l>
               <l>nec solis radios cerno! Non sentis odores</l>
               <l>insolitos silvis? Nemus hoc si forte sabeum</l>
               <l>fecisset natura parens... Quos inde recentes</l>
               <l>nox peperit flores? quos insuper audio cantus?</l>
               <l>Hec superos ambire locos et pascua signant.</l>
            </sp>
            <sp>
               <speaker>Olympia.</speaker>
               <l>Salve, dulce decus nostrum, pater optime, salve!</l>
               <l>Ne timeas, sum nata tibi. Quid lumina flectis?</l>
            </sp>
            <sp>
               <speaker>Silvius.</speaker>
               <l>Nescio num vigilem, fateor, seu somnia cernam,</l>
               <l>nam coram genite voces et dulcis ymago</l>
               <l>stant equidem: timeo falli, quia sepe per umbras</l>
               <l>illusere dii stolidos. Nos claustra petamus·</l>
            </sp>
            <sp>
               <speaker>Olympia.</speaker>
               <l>Silvi, quid dubitas? an credis Olympia patrem</l>
               <l>ludat et in lucem sese sine numine divum</l>
               <l>prebeat? Huc veni lacrimas demptura dolentes.</l>
            </sp>
            <sp>
               <speaker>Silvius.</speaker>
               <l>Agnosco: nec fallit amor, nec somnia fallunt.</l>
               <l>O nimium dilecta michi, spes unica patris,</l>
               <l>quis te, nata, deus tenuit? Te Fusca ferebat,</l>
               <l>calcidicos colles et pascua lata Vesevi</l>
               <l>dum petii, raptam nobis Cibelisque sacrato</l>
               <l>absconsam gremio nec post hec posse videri;</l>
               <l>quod credens merensque miser, mea virgo, per altos</l>
               <l>te montes umbrasque graves saltusque remotos</l>
               <l>ingemui flevique diu multumque vocavi.</l>
               <l>Sed tu, si mereor, resera: quibus, obsecro, lustris</l>
               <l>te tenuit tam longa dies? Dic, munere cuius</l>
               <l>intertexta auro vestis tibi candida flavo?</l>
               <l>que tibi lux oculis olim non visa refulget?</l>
               <l>qui comites? Mirum quam grandis facta diebus</l>
               <l>in paucis: matura viro michi, nata, videris!</l>
            </sp>
            <sp>
               <speaker>Olympia.</speaker>
               <l>Exuvias quas ipse michi, venerande, dedisti,</l>
               <l>ingenti gremio servat berecinthia mater;</l>
               <l>has vestes formamque dedit faciemque coruscam</l>
               <l>Parthenos, secumque fui. Sed respice nunquid</l>
               <l>videris hos usquam comites: vidisse iuvabit.</l>
            </sp>
            <sp>
               <speaker>Silvius.</speaker>
               <l>Non memini vidisse quidem: nec pulchrior, inquam,</l>
               <l>his Narcissus erat, non talis denique Daphnis</l>
               <l>qui dryadum spes leta fuit, non pulcher Alexis.</l>
            </sp>
            <sp>
               <speaker>Olympia.</speaker>
               <l>Non Marium Iulumque tuos dulcesque sorores</l>
               <l>noscis et egregios vultus? Tua pulchra propago est.</l>
            </sp>
            <sp>
               <speaker>Silvius.</speaker>
               <l>Abstulit effigies notas lanugine malas</l>
               <l>umbratas vidisse meis. Iam iungite dextras</l>
               <l>amplexusque meos ac oscula leta venite</l>
               <l>ut prestem satiemque animam! Quas, Pan, tibi laudes,</l>
               <l>quas, Silvane, canam? Pueri, nudate palestras</l>
               <l>et ludos agitote patrum. Stent munera fagis</l>
               <l>victorum suspensa sacris, paterasque parate</l>
               <l>spumantes vino, letum cantate Lyeum</l>
               <l>et sertis ornate lares; altaria surgant</l>
               <l>cespite gramineo; Trivie mactate bidentem</l>
               <l>candidulam, Noctique pie sic cedite fulvam.</l>
               <l>Fer calamos pueris, Terapon, fer serta puellis.</l>
            </sp>
            <sp>
               <speaker>Olympia.</speaker>
               <l>Sunt, Silvi, calami, sunt serta decentia nobis,</l>
               <l>et, si tanta tibi cura est deducere festum,</l>
               <l>ignotos silvis modulos cantabimus istis.</l>
            </sp>
            <sp>
               <speaker>Silvius.</speaker>
               <l>Imo, silva silet, tacitus nunc defluit Arnus</l>
               <l>et silet omnis ager: pueri, vos atque silete.</l>
            </sp>
            <sp>
               <speaker>Olympia.</speaker>
               <lg>
                  <l>«Vivimus eternum meritis et numine Codri,</l>
                  <l>aurea qui nuper, celso dimissus Olympo</l>
                  <l>Parthenu in gremium, revocavit secula terris;</l>
                  <l>turpia pastorum passus convitia, cedro</l>
                  <l>affixus, leto concessit sponte triumphum.</l>
               </lg>
               <lg>
                  <l>Vivimus eternum meritis et numine Codri.</l>
                  <l>Sic priscas sordes, morbos scabiemque vetustam</l>
                  <l>infecti pecoris preclaro sanguine lavit:</l>
                  <l>hincque petens valles Plutarci septa refrinxit,</l>
                  <l>in solem retrahens pecudes armentaque patrum.</l>
               </lg>
               <lg>
                  <l>Vivimus eternum meritis et numine Codri.</l>
                  <l>Morte hinc prostrata, campos reseravit odoros</l>
                  <l>Elysii, sacrumque gregem deduxit in ortos</l>
                  <l>mellifluos victor lauro quercuque refulgens,</l>
                  <l>optandasque dedit nobis per secula sedes.</l>
               </lg>
               <lg>
                  <l>Vivimus eternum meritis et numine Codri.</l>
                  <l>Exuvias in fine sibi pecus omne resummet;</l>
                  <l>ipse, iterum veniens, capros distinguet ab agnis,</l>
                  <l>hosque feris linquet, componet sedibus illos</l>
                  <l>perpetuis celoque novo; post tempora claudet.</l>
               </lg>
               <lg>
                  <l>Vivimus eternum meritis et numine Codri».</l>
               </lg>
            </sp>
            <sp>
               <speaker>Silvius.</speaker>
               <l>Sentis quam stulti latios cantare putamus</l>
               <l>pastores calamis, perdentes tempora vocum?</l>
               <l>Menalios vidi iuvenes per dorsa Lycei,</l>
               <l>treitium et vatem solitum deducere cautes</l>
               <l>carmine, nec quenquam possum concedere tanti</l>
               <l>ut similem natis faciam. Que guctura! que vox!</l>
               <l>quis concentus erat! stipulis quis denique flatus!</l>
               <l>Non equidem nemoris custos regina canori</l>
               <l>Caliopes, non ipse deus qui presidet antro</l>
               <l>gorgoneo equiparet. Flexere cacumina quercus,</l>
               <l>et tenues nymphe tacitos petiere regressus</l>
               <l>in lucum, mansere lupi catulique tacentes.</l>
               <l>Preterea, o iuvenes, sensistis carminis huius</l>
               <l>celestes sensus? Nunquam michi Tytirus olim</l>
               <l>cantavit similes, senior nec Mopsus apricis</l>
               <l>parrasius silvis: sanctum et memorabile totum est.</l>
               <l>Virginibus nivee dentur mea cura columbe,</l>
               <l>ast pueris fortes dederat quos Yschiros arcus.</l>
            </sp>
            <sp>
               <speaker>Olympia.</speaker>
               <l>Sint tua; nil fertur quod sit mortale per oras</l>
               <l>quas dites colimus; renuunt eterna caducum.</l>
            </sp>
            <sp>
               <speaker>Silvius.</speaker>
               <l>Quas oras, mea nata, refers? quas, deprecor, oras?</l>
               <l>Nos omnes teget illa domus, somnosque quietos</l>
               <l>herba dabit viridis cespesque sub ylice mensam;</l>
               <l>vitreus is large prestabit pocula rivus;</l>
               <l>castaneas mites et poma recentia nobis</l>
               <l>rustica silva feret, teneros grex fertilis edos</l>
               <l>lacque simul pressum. Quas ergo exquiritis ora?</l>
            </sp>
            <sp>
               <speaker>Olympia.</speaker>
               <l>Non tibi, care pater, dixi, berecinthia mater</l>
               <l>exuvias gremio servet quas ipse dedisti?</l>
               <l>Non sum que fueram, dum tecum parvula vixi;</l>
               <l>nam numero sum iuncta deum. Me pulcher Olympus</l>
               <l>expectat comitesque meos; stat vertere gressus</l>
               <l>in patriam: tu vive, pater dulcissime, felix!</l>
            </sp>
            <sp>
               <speaker>Silvius.</speaker>
               <l>Heu, moriar lacrimans, miserum si, nata, relinquis.</l>
            </sp>
            <sp>
               <speaker>Olympia.</speaker>
               <l>Pone, precor, luctus; credisne refringere fatum</l>
               <l>nunc lacrimis? Omnes silvis quotcunque creati</l>
               <l>nascimur in mortem: feci quod tu quoque, Silvi,</l>
               <l>post facies. Noli, queso, lacerare deorum</l>
               <l>invidia eternos annos; tibi crede quietem</l>
               <l>post funus laudesque pias michi reddito celo,</l>
               <l>quod moriens fugi mortem nemorumque labores.</l>
               <l>Separor ad tempus; post hec me quippe videbis</l>
               <l>perpetuosque trahes mecum feliciter annos.</l>
            </sp>
            <sp>
               <speaker>Silvius.</speaker>
               <l>In lacrimis oculos fundam tristemque senectam.</l>
               <l>Heu, quibus in silvis post anxia fata requiram</l>
               <l>te profugam, ex nostris bis raptam viribus oris?</l>
            </sp>
            <sp>
               <speaker>Olympia.</speaker>
               <l>Elysium repeto, quod tu scansurus es olim.</l>
            </sp>
            <sp>
               <speaker>Silvius.</speaker>
               <l>Elysium, memini, quondam cantare solebat</l>
               <l>Minciades stipula, qua nemo doctior usquam;</l>
               <l>estne, quod ille canit, vestrum? Didicisse iuvabit.</l>
            </sp>
            <sp>
               <speaker>Olympia.</speaker>
               <l>Senserat ille quidem vi mentis grandia quedam,</l>
               <l>ac in parte loci faciem: sed pauca canebat,</l>
               <l>si videas quam multa tenet, quam pulchra piorum</l>
               <l>Elysium sedesque deum gratissima nostrum.</l>
            </sp>
            <sp>
               <speaker>Silvius.</speaker>
               <l>Quos tenet iste locus montes? quibus insitus oris?</l>
               <l>Que non Minciades vidit seu sponte reliquit</l>
               <l>da nobis. Audire fuit persepe laborum</l>
               <l>utile solamen: veniet mens forte videndi.</l>
            </sp>
            <sp>
               <speaker>Olympia.</speaker>
               <l>Est in secessu pecori mons invius egro,</l>
               <l>lumine perpetuo clarus, quo primus ab imis</l>
               <l>insurgit terris Phebus, cui vertice summo</l>
               <l>silva sedet palmas tollens ad sydera celsas</l>
               <l>et letas pariter lauros cedrosque perennes,</l>
               <l>Palladis ac oleas optate pacis amicas.</l>
               <l>Quis queat hinc varios flores, quis posset odores</l>
               <l>quos lenis fert aura loco, quis dicere rivos</l>
               <l>argento similes mira scaturigine circum</l>
               <l>omnia rorantes, lepido cum murmure flexus</l>
               <l>arbustis mixtos nunc hinc nunc inde trahentes?</l>
               <l>Hesperidum potiora locus fert aurea poma;</l>
               <l>sunt auro volucres picte, sunt cornubus aureis</l>
               <l>capreoli et mites damme, sunt insuper agne</l>
               <l>velleribus niveis claro rutilantibus auro</l>
               <l>suntque boves taurique simul pinguesque iuvence,</l>
               <l>insignes omnes auro, mitesque leones</l>
               <l>crinibus et mites gryphes radiantibus auro.</l>
               <l>Aureus est nobis sol ac argentea luna,</l>
               <l>et maiora quidem quam vobis sydera fulgent;</l>
               <l>ver ibi perpetuum nullis offenditur austris</l>
               <l>letaque temperies loca possidet. Exulat inde</l>
               <l>terrestris nebula et nox et discordia rerum;</l>
               <l>mors ibi nulla manet gregibus, non egra senectus,</l>
               <l>atque graves absunt cure maciesque dolorque;</l>
               <l>sponte sua veniunt cunctis optata. Quid ultra?</l>
               <l>Dulcisono resonat cantu mitissimus aer.</l>
            </sp>
            <sp>
               <speaker>Silvius.</speaker>
               <l>Mira refers; sanctamque puto sedemque deorum</l>
               <l>quam memoras silvam. Sed quisnam presidet illi?</l>
               <l>Et comites, mea nata, refer ritusque locorum.</l>
            </sp>
            <sp>
               <speaker>Olympia.</speaker>
               <l>Hac in gramineo summo sedet aggere grandis</l>
               <l>Archesilas, servatque greges et temperat orbes;</l>
               <l>cuius enim si forte velis describere vultus,</l>
               <l>in cassum facies: nequeunt comprendere mentes.</l>
               <l>Est alacer pulcherque nimis totusque serenus,</l>
               <l>huius et in gremio iacet agnus candidus, ex quo</l>
               <l>silvicolis gratus cibus est, et vescimur illo;</l>
               <l>inde salus venit nobis et vita renatis.</l>
               <l>Ex his ambobus pariter sic evolat ignis</l>
               <l>ut mirum credas; hoc lumen ad omnia confert:</l>
               <l>solatur mestos et mentis lumina purgat,</l>
               <l>consilium miseris prestat viresque cadentum</l>
               <l>instaurat, dulcesque animis infundit amores.</l>
               <l>Stat satyrum longeva cohors hinc undique supplex,</l>
               <l>omnis cana quidem roseis ornata coronis,</l>
               <l>et cytharis agni laudes et carmine cantat.</l>
               <l>Purpureus post ordo virum venerabilis, inquam,</l>
               <l>et viridi cunctis cinguntur tempora lauro:</l>
               <l>hi cecinere Deum stipulis per compita verum,</l>
               <l>et forti sevos animo vicere labores.</l>
               <l>Agmen adest niveum post hos, cui lilia frontes</l>
               <l>circumdant; huic iuncta cohors tua pulchra manemus</l>
               <l>natorum. Crocei sequitur post ordo coloris</l>
               <l>inclitus, et magno fulgens splendore sonora</l>
               <l>voce deum laudes cantat regique ministrat;</l>
               <l>quos inter placido vultu cantabat Asylas,</l>
               <l>dum silvis assumpta prius sum monte levatis.</l>
            </sp>
            <sp>
               <speaker>Silvius.</speaker>
               <l>Ergo, precor, noster montem conscendit Asylas?</l>
               <l>Emeruit, nam mitis erat fideique vetuste</l>
               <l>preclarum specimen: faciat Deus ipse revisam!</l>
               <l>Sed dic, tene, precor, novit dum culmen adires?</l>
            </sp>
            <sp>
               <speaker>Olympia.</speaker>
               <l>Imo equidem applaudens iniecit brachia collo,</l>
               <l>et postquam amplexus letos ac oscula centum</l>
               <l>impressit fronti, multis comitantibus inquit:</l>
               <l>«Venisti, o nostri soboles carissima Silvi!</l>
               <l>"De Libano" nunc "sponsa veni" sacrosque hymeneos</l>
               <l>cantemus, matremque viri, mea neptis, honora»,</l>
               <l>meque trahens, genibus flexis, quo pulchra sedebat</l>
               <l>Parthenos, posuit. Leta hec suscepit in ulnis</l>
               <l>ancillam dixitque pie: «Mea filia, nostris</l>
               <l>ecce choris iungere piis sponsique frueris</l>
               <l>eternis thalamis et semper Olympia celo,</l>
               <l>que fueras terris Violantes, inclita fies»,</l>
               <l>inque dedit vestes quas cernis. Si tibi narrem</l>
               <l>quos cantus tunc silva dedit, quos fistula versus</l>
               <l>pastoris lyrici, credes vix; omne per antrum</l>
               <l>insonuit carmen montis, tantusque refulsit</l>
               <l>ignis ut exuri dixisses omnia flammis,</l>
               <l>et totum rosei cecidere per aera flores.</l>
            </sp>
            <sp>
               <speaker>Silvius.</speaker>
               <l>Que sit Parthenos nobis superadde, precamur.</l>
            </sp>
            <sp>
               <speaker>Olympia.</speaker>
               <l>Alma Iovis genitrix hec est et filia nati,</l>
               <l>splendens aula deum, celi decus, inscia noctis,</l>
               <l>ethereum sydus, pastorum certa salutis</l>
               <l>spes custosque gregum requiesque optata laborum.</l>
               <l>Hanc fauni nympheque colunt, hanc grandis Apollo</l>
               <l>laudibus extollit cythara dominamque fatetur;</l>
               <l>que residens solio patris veneranda vetusti</l>
               <l>a dextris geniti tanto splendore refulget</l>
               <l>ut facie silvam montem collesque polosque</l>
               <l>letificet formosa nimis, cui candida circum</l>
               <l>agmina cignorum volitant matremque salutant,</l>
               <l>luminis eterni sponsam genitamque cientes.</l>
            </sp>
            <sp>
               <speaker>Silvius.</speaker>
               <l>Et vos quid, pueri, plaudunt dum gucture cigni?</l>
            </sp>
            <sp>
               <speaker>Olympia.</speaker>
               <l>Nos pueri legimus flores factisque corollis</l>
               <l>cingimus intonsos crines letisque choreis</l>
               <l>ambimus silvam fontes rivosque sonoros,</l>
               <l>et mediis herbis ludentes vocibus altis</l>
               <l>Parthenu placide meritos cantamus honores</l>
               <l>et geniti laudes pariter. Quis gaudia silve</l>
               <l>enumerare queat, quis verbis pandere? Nemo.</l>
               <l>Induat ut volucres pennas quibus alta volatu</l>
               <l>expetat et videat, opus est: sunt cetera frustra.</l>
            </sp>
            <sp>
               <speaker>Silvius.</speaker>
               <l>Sunt optanda quidem: sed quis michi Dedalus usquam</l>
               <l>qui tribuat pennas agiles nectatque lacertis,</l>
               <l>ostendatque viam facilem doceatque volatum?</l>
            </sp>
            <sp>
               <speaker>Olympia.</speaker>
               <l>Pasce famem fratris, lactis da pocula fessis,</l>
               <l>assis detentis et nudos contege, lapsos</l>
               <l>erige, dum possis, pateatque forensibus antrum:</l>
               <l>hec aquile volucres prestabunt munera pennas,</l>
               <l>atque Deo monstrante viam volitabis in altum.</l>
            </sp>
            <sp>
               <speaker>Silvius.</speaker>
               <l>Quo tendis? quo, nata, fugis, miserumque parentem</l>
               <l>implicitum linquis lacrimis? Heu, cessit in auras</l>
               <l>ethereas traxitque simul quos duxit odores.</l>
               <l>In mortem lacrimis ibo ducamque senectam.</l>
               <l>Vos, pueri, vitulos in pascua pellite: surgit</l>
               <l>Lucifer et mediis iam sol emittitur umbris.</l>
            </sp>
         </div1>
         <div1 n="XV. Phylostropos">
            <head>XV</head>
            <head>PHYLOSTROPOS</head>
            <argument>
               <p>Explicit Olympia egloga XIIII; incipit egloga XV, cui titulus est Phylostropos, collocutores autem sunt Phylostropus et Typhlus.</p>
            </argument>
            <sp>
               <speaker>Phylostropus.</speaker>
               <l>Lusimus et sertis nimium nymphisque vacatum est.</l>
               <l>Instat hyemps sydusque malum, mi Typhle, minatur</l>
               <l>exitium pecori: non cernis summa Cephei</l>
               <l>iam texisse nives et silvas ponere frondes?</l>
            </sp>
            <sp>
               <speaker>Typhlus.</speaker>
               <l>Quid montes spectem? Video flavescere campos,</l>
               <l>et cantu rauce quatiunt arbusta cicade.</l>
            </sp>
            <sp>
               <speaker>Phylostropus.</speaker>
               <l>Falleris. Ast veniant segetes cantentque volucres:</l>
               <l>nonne puer Yacintus erat, puer et Ciparissus?</l>
               <l>Florebat iuvenis, cecidit dum pulcher Adonis;</l>
               <l>et victor florebat herus calidonius apri.</l>
               <l>Exarsere novi pratis iam frigore flores,</l>
               <l>et cereris grando plenas vacuavit aristas.</l>
               <l>Est mutanda quidem sedes, dum tempora cedunt.</l>
            </sp>
            <sp>
               <speaker>Typhlus.</speaker>
               <l>Quis neget incautos quosdam cecidisse puellos?</l>
               <l>Ast ego si varios timeam quos astra minantur</l>
               <l>armentis casus, nusquam michi pascua tuta.</l>
               <l>Hic gelidi fontes, hic pascua pinguia: quid plus?</l>
               <l>Celum mite satis pecori, corilique frequentes,</l>
               <l>glandifere quercus et celse vertice pinus;</l>
               <l>novimus hic omnes saltus et lustra ferarum:</l>
               <l>quid potius queram? Dissolvet more vetusto</l>
               <l>sol glaciem pelletque nives frondesque redibunt.</l>
            </sp>
            <sp>
               <speaker>Phylostropus.</speaker>
               <l>Hesperidum tibi poma Crisis fontesque Ticini</l>
               <l>spondet et apricas penei litoris umbras;</l>
               <l>murmure sic blando et lacrimis versuta Dyones,</l>
               <l>heu, pedibus laqueos et collo vincula nectit.</l>
               <l>Si sors illa tuum feriat caput impia que iam</l>
               <l>pervigilem lucis Daphnim subtraxit et Argum</l>
               <l>cognosces lacrimans quid nunc mea verba resultent.</l>
            </sp>
            <sp>
               <speaker>Typhlus.</speaker>
               <l>Quid tandem, si vita placet? Sunt ocia nobis</l>
               <l>exoptanda diis, et spes maiora reservat.</l>
            </sp>
            <sp>
               <speaker>Phylostropus.</speaker>
               <l>Non prius humentem cantu secedere noctem</l>
               <l>excubitor premonstrat avis, quam: «Surgito, Typhle! –</l>
               <l>inquit amica Crisis – Pete pascua, solvito septas!»</l>
               <l>Surgis iners, gelidas tenebrosa per invia valles</l>
               <l>innixus baculo queris tectusque galero.</l>
               <l>Hinc imbres quatiunt miserum lubricumque fatigat</l>
               <l>inde solum; nunc terga tibi nunc pectora nudat</l>
               <l>infestus Boreas, pelles iniuria vincit</l>
               <l>etheris adversi. Veniet sed mitior estas:</l>
               <l>insomnes noctes, radios dabit illa diurnos,</l>
               <l>intentos stimulis culices; et mungere capras,</l>
               <l>lac palmis pressare tuis, fluvioque lutosos</l>
               <l>nunc purgare greges manibus nunc vellera lappis.</l>
               <l>Quas animo fesse pecudes morboque iacentes</l>
               <l>iniciant curas taceo: spes omnia suadet.</l>
               <l>Nam tibi parta domi requies stratumque cubile,</l>
               <l>seu validas nemorum superare securibus ulmos,</l>
               <l>carpere seu messes seu terram vertere rastris</l>
               <l>cogeris in reditu. Sunt hec, precor, ocia, Typhle,</l>
               <l>exoptanda diis? Non te Crisis optima linquit</l>
               <l>insudare iocis iuvenumque intrare palestras;</l>
               <l>non dum sacra diis fumant altaria ruris.</l>
               <l>Femina nulla minus voluit pensare labores</l>
               <l>non ut grata tue servet male parta quieti</l>
               <l>sed mechis quos ipsa novos exquirit anela.</l>
            </sp>
            <sp>
               <speaker>Typhlus.</speaker>
               <l>Quos nequit amplexus sibi summere, damnat iniquus</l>
               <l>invidus extemplo. Quot mechos, queso, puelle</l>
               <l>usquam novisti, mordax Phylostrope? Narra.</l>
            </sp>
            <sp>
               <speaker>Phylostropus.</speaker>
               <l>Quod nolles audisse petis. Quot sydera celo.</l>
               <l>Testantur veteres fagi, testantur et antra</l>
               <l>silvarum flammas Crisidis cripteque scrobesque,</l>
               <l>quotque lupis misere nudos canibusque reliquit.</l>
            </sp>
            <sp>
               <speaker>Typhlus.</speaker>
               <l>Ex multis unum saltem, si dicere plures</l>
               <l>forte piget, numera; Crisidis iam pande lupanar.</l>
            </sp>
            <sp>
               <speaker>Phylostropus.</speaker>
               <l>Non piget; et clades pariter narrabimus ut quis</l>
               <l>sit finis videas mechis, cultoribus atque.</l>
               <l>Auro qui nuper Pactoli tinxit harenas</l>
               <l>et frigios pavit vitulos, dilexit, et atro</l>
               <l>tandem succubuit potato sanguine tauri.</l>
               <l>Tymbreique ducem pecoris non dente molosus</l>
               <l>ex ulnis huius movit, silvasque ruinis</l>
               <l>argolicis turbo delevit missus ab antris?</l>
               <l>Pastorem eoum, cui Ganges grandis et Yndus</l>
               <l>potavere greges et longus culmine Taurus</l>
               <l>pavit, in arthoos flexus seu versus in austrum,</l>
               <l>e gremio Crisidis carpsit sus feta caputque</l>
               <l>sanguine respersit putrido truncumque cadaver</l>
               <l>exhibuit scithicis corvis milvisque ferisque.</l>
               <l>Silvarum predo pregrandis et arbiter olim</l>
               <l>pharsalicus Crisidem tenuit; post liquit amatam,</l>
               <l>adversis haustis deceptus iaspide succis.</l>
               <l>Nec tu Dametam gratum vidisse negabis</l>
               <l>infande iuveni: cui dum Pan iussit abiret</l>
               <l>exul in externos agros, concessit eunti</l>
               <l>nec lacrimas, ommitto greges, non, pessima, vestes,</l>
               <l>sed solum nudumque solo canibusque reliquit,</l>
               <l>ni pia tunc gremio Cibeles cepisset amico:</l>
               <l>et miserum risisse senem potuere subulci.</l>
               <l>Quid numerem multos? Dudum Crisis impia nobis</l>
               <l>obtulit obscenos, quercus has inter, amores.</l>
            </sp>
            <sp>
               <speaker>Typhlus.</speaker>
               <l>Me miserum! quotiens ursis et ab ubere natos</l>
               <l>eripui, quotiens tremulis pendentia ramis</l>
               <l>mala tuli Crisidi, quotiens pullosque palumbis</l>
               <l>subtraxi cursuque pedum iaculisque coronas</l>
               <l>quesivi: mechis, video. Nunc pulchra Dyones</l>
               <l>sola meas placido servabit pectore curas.</l>
            </sp>
            <sp>
               <speaker>Phylostropus.</speaker>
               <l>Corporis exitium fugies mentisque ruinam</l>
               <l>si blandam fugias nimium sevamque Dyonem.</l>
            </sp>
            <sp>
               <speaker>Typhlus.</speaker>
               <l>Quid meruit quia blanda fui? Dilexit amantem.</l>
            </sp>
            <sp>
               <speaker>Phylostropus.</speaker>
               <l>Quid meruit? Cernis quot gignant arbuta frondes?</l>
               <l>Tot mala, tot mestis dedit ista pericula silvis.</l>
               <l>Hec Nysi crinem dicteos iecit in agros,</l>
               <l>Pasiphen tauro stravit Mirramque nefandis</l>
               <l>ignibus incendit, privavit vellere Phasim</l>
               <l>quondam dyrceo, flammas contorsit in Ydam,</l>
               <l>lumina turbavit Mopso (sic Cyrcis honores),</l>
               <l>abstulit Alcidi clavam. Quid multa recensem?</l>
               <l>Plura petis? Satis ista quidem: tu nescius erras,</l>
               <l>dum lacrimis credis, dum summis et oscula diris</l>
               <l>delinita malis. Has pestes mitte, precamur;</l>
               <l>hostes pelle, precor, diros, ne forte morentur</l>
               <l>sedibus his captos, pluvius dum surgat Orion.</l>
            </sp>
            <sp>
               <speaker>Typhlus.</speaker>
               <l>Auribus ecce lupum teneo: quos damnat amores,</l>
               <l>hos cupio, timeoque dolos et temporis ortum.</l>
               <l>Premia quis linquat Crisidis? quis grata Dyonis</l>
               <l>basia et amplexus ac dulces reprobet ignes?</l>
               <l>quisve nives imbresque graves celumque superbum</l>
               <l>perferet, et ventos et duras etheris iras?</l>
               <l>Sed quid dimoveor? Nunc primum perdere frondes</l>
               <l>vidimus has fagos nivibusque albescere montes.</l>
               <l>Que tulit Alcidamas, que passus grandis Osyris,</l>
               <l>non ego ferre queam? Stipulis et carmine vitam</l>
               <l>ducere consilium: Crisis assit et alma Dyones;</l>
               <l>illa legat flores, imponat et altera sertum.</l>
            </sp>
            <sp>
               <speaker>Phylostropus.</speaker>
               <l>Decidet iste calor; pratis armenta peribunt;</l>
               <l>infames stolidum rapient per devia nymphe,</l>
               <l>teque Trinos Penosque trahent Thlipsisque Lipisque</l>
               <l>in scotinas silvas, famuli pastoris Averni.</l>
            </sp>
            <sp>
               <speaker>Typhlus.</speaker>
               <l>Etatis placidos ludos, dum credis, amice,</l>
               <l>teque simul perdis. Memini: cantabat inesse</l>
               <l>pastor Epy, silvis quondam famosus apricis,</l>
               <l>interitum menti pariter cum corpore cunctis.</l>
            </sp>
            <sp>
               <speaker>Phylostropus.</speaker>
               <l>Typhle, precor, sanusne satis? Dic, improba credis</l>
               <l>dicta senis damnata diu, cum dicat Ariston</l>
               <l>et samius cantet pastor cantentque bubulci</l>
               <l>omnes romuleos qui mulcent pectine saltus,</l>
               <l>eternas hominum mentes a numine lapsas</l>
               <l>ethereo? firmetque Soter, qui sanguine silvas</l>
               <l>infectosque greges pridem purgavit, in altum</l>
               <l>scandere non sontes et letis sedibus uti,</l>
               <l>sic alios post fata focos intrare typheos?</l>
               <l>Hos ego, si possem, mecum, mi Typhle, volebam</l>
               <l>effugeres rupesque novas scopulosque videres.</l>
            </sp>
            <sp>
               <speaker>Typhlus.</speaker>
               <l>Quid faciam? Ridenda michi, Phylostrope, suades:</l>
               <l>certa sinam, non certa sequar? Quis, queso, sequatur?</l>
            </sp>
            <sp>
               <speaker>Phylostropus.</speaker>
               <l>Quid certum, dic, Typhle, tenes? Rapit omnia tempus:</l>
               <l>quas Amon vestit silvas, denudat Orion,</l>
               <l>et sub sole cadit quicquid sub sole creatum est.</l>
               <l>Verum ego perpetuos fontes umbrasque perennes</l>
               <l>ut videas teneasque loquor, pestesque furentes</l>
               <l>Chyronis fugias preponens firma caducis.</l>
            </sp>
            <sp>
               <speaker>Typhlus.</speaker>
               <l>In siculis Arethusa iugis hec pascua servat?</l>
            </sp>
            <sp>
               <speaker>Phylostropus.</speaker>
               <l>Non equidem, nostris nemus hoc plus distat ab oris.</l>
            </sp>
            <sp>
               <speaker>Typhlus.</speaker>
               <l>Quis colit hoc igitur? Trax forsan, forte canopus?</l>
            </sp>
            <sp>
               <speaker>Phylostropus.</speaker>
               <l>Surgit silva virens celi sub cardine levo,</l>
               <l>aspera dumetis et saxo infixa rubenti.</l>
               <l>Presidet insignis magnusque Theoschyrus illi</l>
               <l>pastor, et emissos lambunt de rupe liquores</l>
               <l>selecte pecudes pauce domitique iuvenci,</l>
               <l>ac herbas tenues carpunt quas undique prestat</l>
               <l>ipse lapis, dum longa quidem ieiunia solvant</l>
               <l>quod mortale solum fecit per inania pingue.</l>
            </sp>
            <sp>
               <speaker>Typhlus.</speaker>
               <l>Quid frustra signare locum nemus atque laboras?</l>
               <l>An visurus ego veniam, Phylostrope, silvas</l>
               <l>huius, queso, senis, cuius rapuisse iuvencam</l>
               <l>iamdudum memini, leges ritusque suorum</l>
               <l>iam pedibus calcasse meis manibusque nefastis</l>
               <l>carpendas porcis olim iecisse Dyonis?</l>
               <l>Non veniam; timeo vires irasque frementis.</l>
               <l>Preterea in saxum fecundas ducere capras</l>
               <l>precipis ut pereant macie scabieque geluque!</l>
               <l>Non faciam; potius nostris est vivere silvis.</l>
            </sp>
            <sp>
               <speaker>Phylostropus.</speaker>
               <l>Non hominis mores nosti; miserebitur ultro</l>
               <l>si dicas peccasse sibi veniamque preceris.</l>
               <l>Quid Glaucus fecit, quid post hunc magnus Amintas?</l>
               <l>Sed sine deveniam quo tendit sermo priorum</l>
               <l>et demum, si iure potes, premissa refelle.</l>
               <l>Hinc faciles scandunt scabrosi culmina montis</l>
               <l>letaque comperiunt que dixi pascua fronde</l>
               <l>fontibus ac umbris longoque patentia tractu;</l>
               <l>non ibi fessa gelu pereunt armenta nec Auster</l>
               <l>aut pinguem Boreas adversis flatibus orbem</l>
               <l>concutiunt, non dira lues astrumve malignum</l>
               <l>infundunt pestes: Zephyrus sacer omnia mulcet.</l>
               <l>O tibi si referam quas nutriat illa puellas</l>
               <l>silva parens nymphasque, deas dryadesque frequentes!</l>
               <l>Ilico damnabis Crisidem turpemque Dyonem;</l>
               <l>sponte quidem dices: «Satyros dimitto iocantes</l>
               <l>et faunos cantusque avium placidosque colores</l>
               <l>herbarum florumque» simul tu forte videbis.</l>
            </sp>
            <sp>
               <speaker>Typhlus.</speaker>
               <l>Iam cupio: sed, queso, refer quis sibilus auri</l>
               <l>detulit ista tue seu si tu forsan adisti.</l>
            </sp>
            <sp>
               <speaker>Phylostropus.</speaker>
               <l>Archades ac ytali firmant priscique sicani</l>
               <l>pastores, quibus ante datum conscendere culmen.</l>
            </sp>
            <sp>
               <speaker>Typhlus.</speaker>
               <l>Que nova lux oculis venit, Phylostrope, nostris!</l>
               <l>Iam foveas et putre solum rupesque cadentes</l>
               <l>insidiasque graves et sevi gurgitis iras</l>
               <l>et pecoris pestes video, nymbosque minantes.</l>
               <l>Assis, pulchra Pales, supplex tua numina posco.</l>
               <l>Optime, da veniam, pater, oro, Theoschyre, lapso.</l>
               <l>Heu michi, quo fugiam? Gelidas has linquere valles</l>
               <l>infectosque greges cupio silvasque remotas</l>
               <l>querere, si possim duras fregisse cathenas</l>
               <l>quas posuere truces pedibus colloque puelle.</l>
            </sp>
            <sp>
               <speaker>Phylostropus.</speaker>
               <l>Vir nuper fueras Poliphemi tractus in antrum</l>
               <l>obicibus fractis, et nunc es femina mollis.</l>
               <l>Frange trabes animo forti postesque revelle,</l>
               <l>reddito teque tibi; pueris aliena sinamus,</l>
               <l>et nostro meliora gregi nobisque petamus.</l>
            </sp>
            <sp>
               <speaker>Typhlus.</speaker>
               <l>Me quoque terret iter durum vertexque levatus;</l>
               <l>deficient vires. Non est presummere sani,</l>
               <l>quod non perficias, hominis; desistere mens est.</l>
            </sp>
            <sp>
               <speaker>Phylostropus.</speaker>
               <l>Nondum fregisti laqueos: tua lumina circum</l>
               <l>obscene volitant volucres. Obsiste, repelle;</l>
               <l>est iter in primis durum, parvoque labore</l>
               <l>vincitur inceptum. Vires prestabit eunti</l>
               <l>ipse Soter; nunc surge, precor; sol vergit in undas.</l>
            </sp>
            <sp>
               <speaker>Typhlus.</speaker>
               <l>Urgeor insistam. Tu primus summito callem.</l>
               <l>Laurea, sis felix, et vos estote, capelle;</l>
               <l>imus ut ex syrio carpamus litore palmas.</l>
            </sp>
         </div1>
         <div1 n="XVI. Aggelos">
            <head>XVI</head>
            <head>AGGELOS</head>
            <argument>
               <p>Explicit Phylostropos egloga XV; incipit egloga XVI, cui titulus est Aggelos, collocutores autem sunt Appenninus et Angelus.</p>
            </argument>
            <sp>
               <speaker>Appenninus.</speaker>
               <l>Angele, quis, queso, pecus hoc, fortassis Apollo</l>
               <l>vallibus Amphrisi pavit, dum pastor honores</l>
               <l>perdidit ethereos? Videas non invidus illud</l>
               <l>fascinet et pereat: metuunt mala murmura pingues!</l>
            </sp>
            <sp>
               <speaker>Angelus.</speaker>
               <l>Appennine, reor, tibi pinguis ludit in arvo</l>
               <l>taurus et umbroso recubant sub colle Lycei</l>
               <l>nunc paste feteque boves; sis letus et, oro,</l>
               <l>parcius ignoscas miseris: fortuna secundis</l>
               <l>invidet et celsas excerpsit turbine fagos.</l>
            </sp>
            <sp>
               <speaker>Appenninus.</speaker>
               <l>Peccavi, fateor. Sed tu que pascua queris</l>
               <l>cum grege tam modico? Fallor? ter quinque capellas,</l>
               <l>nec plures, per rura trahis. Consistere mecum,</l>
               <l>si libet, hic poteras: vepreta hic grata capellis,</l>
               <l>hic fontes, hic antra novis iam tecta corimbis.</l>
            </sp>
            <sp>
               <speaker>Angelus.</speaker>
               <l>Iussus in id venio, non solum iungere parvum</l>
               <l>hic pecus hoc vestris, ast ut tibi largiar omne:</l>
               <l>nil equidem maius potuit nunc mittere pauper</l>
               <l>Cerretius. Dic, oro, senem novistis etruscum,</l>
               <l>hos inter montes et pinguia pabula, nostrum?</l>
            </sp>
            <sp>
               <speaker>Appenninus.</speaker>
               <l>Iam vidisse senem memini nostrisque sub antris</l>
               <l>nonnunquam duros solitum recreare labores</l>
               <l>dumque ravennatis ciclopis staret in antro</l>
               <l>et fessus silvas ambiret sepe palustres</l>
               <l>vidimus, atque henetum dum venit cernere colles.</l>
               <l>Sed pecus hoc claudum, servans vix pellibus ossa</l>
               <l>quid michi? Silvano decuit misisse; videret</l>
               <l>et morbi causas, leta et medicamina morbis.</l>
               <l>Non archas siculusve fuit, non ysmarus olim,</l>
               <l>non ytalus pastor, cui tantum iuris in agris</l>
               <l>alma Pales dederit. Fauni nympheque sedentes</l>
               <l>assurgunt homini; silve placidique recessus</l>
               <l>antraque pastorum, fontes, quid multa? deorum</l>
               <l>tecta patent tusco, et patuere silentia Ditis.</l>
               <l>Angele, huic potuit pecus egrum mittere noster.</l>
            </sp>
            <sp>
               <speaker>Angelus.</speaker>
               <l>Erubuit munus tam parvum mittere tanto</l>
               <l>pastori, sueto tauros deducere regum</l>
               <l>sydereosque greges, quanquam nil sanctius usquam</l>
               <l>diligat aut optet celsis preponere silvis:</l>
               <l>si calamis, si voce canat, si forte susurro</l>
               <l>murmuret ipse sibi, semper Silvanus in ore</l>
               <l>Cerretii resonat, semper Silvanus ubique,</l>
               <l>et pater et dominus, spes grandis et unica semper;</l>
               <l>teque fidemque tuam colit, Appennine, secundum.</l>
               <l>Nunc ego per dulces, nuper tua cura, napeas,</l>
               <l>Appennine, precor, parvum ne respue munus:</l>
               <l>sunt tenues, fateor, nec multum lactis habentes</l>
               <l>sed predulce quidem; pomisque favisque Menalce,</l>
               <l>si gustent latii, si gustes ipse parumper,</l>
               <l>prepones. Queso, parvum ne respue munus.</l>
            </sp>
            <sp>
               <speaker>Appenninus.</speaker>
               <l>Da sordis causam; dabitur fortasse mederi.</l>
            </sp>
            <sp>
               <speaker>Appenninus.</speaker>
               <l>Pascua sunt nobis Cerreti montis in umbra,</l>
               <l>heu, sterili nimium, nullis frondentia lucis;</l>
               <l>nec salices capris surgunt nec surgit ybiscus.</l>
               <l>Lambere muscosas silices rarumque vetustis</l>
               <l>immixtum conchis serpillum carpere cogit</l>
               <l>egra fames miseras; illis hinc squalida pellis,</l>
               <l>hinc macies tristisque color seteque cadentes;</l>
               <l>Elsa brevis fluvius post his precordia saxum</l>
               <l>fecit et attonitas vacuavit sanguine fibras.</l>
               <l>Tu pingues facili facies, ceptoque favebit</l>
               <l>consiliis herbisque suis Silvanus et undis.</l>
            </sp>
            <sp>
               <speaker>Appenninus.</speaker>
               <l>Invitis nobis tenet hec nunc pascua vester</l>
               <l>Cerretius. Scabris quidnam grandevus in arvis</l>
               <l>inserit aut sevit? Quid credit, solvere rastris</l>
               <l>exhaustas glebas grandique labore colonum</l>
               <l>emunctas prosit? Timeo non seva Dyones</l>
               <l>occupet insanum. Senis est dimittere mores</l>
               <l>nonnunquam iuvenum; lusit Galathea potentem</l>
               <l>viribus, enervem faciet quid lusca Dyones?</l>
            </sp>
            <sp>
               <speaker>Angelus.</speaker>
               <l>Absit; nulla seni talis nunc cura, doletque</l>
               <l>obsequio quondam nimiumque vacasse Liquoris.</l>
               <l>Sed quid vis faciat patrios ni spectet in agros?</l>
               <l>Nil gregis est illi; nec sunt sibi pascua, si sit;</l>
               <l>torpendum est igitur seu vomere vertere glebas.</l>
            </sp>
            <sp>
               <speaker>Appenninus.</speaker>
               <l>Angele, iam nosti: non omnia novimus omnes;</l>
               <l>teque latet, video, quoniam persepe remotum</l>
               <l>Cerretium dudum vel viva voce vocarit</l>
               <l>Silvanus, carosque greges tacitosque recessus</l>
               <l>quos ligurum saltus, quos servant pascua ruris</l>
               <l>Anseris antiqui, quos servant pinguis et ingens</l>
               <l>Euganeus venetumque palus prestare paratus.</l>
               <l>Que cupias maiora, precor? Venere sicani</l>
               <l>dicteique duces, cyprii magnique quirites</l>
               <l>et satyri faunique omnes nympheque deeque</l>
               <l>hunc inter fedas undas audire canentem;</l>
               <l>Panque deus calamos posuit stupefactus amicos:</l>
               <l>et pauper noster longum sprevisse videtur!</l>
               <l>Quid, si tantus amor, quid, si reverentia tangit,</l>
               <l>negligit oblatum? Veniat durosque relinquat</l>
               <l>agrestes patriisque sinat dare semina sulcis.</l>
            </sp>
            <sp>
               <speaker>Angelus.</speaker>
               <l>Ignaros quotiens, heu, fallit ceca voluptas!</l>
               <l>Dixisti nuper: «Non omnia novimus omnes»,</l>
               <l>et merito. Nostro seva si rusticus Amon</l>
               <l>peste boves mediis pingues consumpsit in arvis,</l>
               <l>pectoris ardentis multum sibi cessit Apollo.</l>
               <l>Quem tacitum mitemque vides et rura colentem,</l>
               <l>noluit Egonis nuper describere dulces</l>
               <l>pellibus is pecudum quos ipse canebat amores,</l>
               <l>dum maiora legit, dum se maioribus aptum</l>
               <l>extimat. Et dudum, dum fervidus omnia campis</l>
               <l>sol raperet, sacra Cereri consedimus ambo</l>
               <l>ylice sub viridi; tunc primus verba facesso</l>
               <l>convenioque senem: «Dic, – inquam – cernere concas</l>
               <l>has putres sterilique solo decerpere credis?</l>
               <l>Quid non Silvanum sequeris, iam sepe vocatus?»</l>
               <l>Ille diu corilos tacitus prospexit et inde:</l>
               <l>«Omnia qui profert nil dat, michi maximus Egon</l>
               <l>iam dixit. Midas pridem, dum fortior etas,</l>
               <l>iusserat illud idem: cuius dum credulus intro</l>
               <l>festinus silvas, Gaurum Baiasque saluto</l>
               <l>fontibus insignes, et pascua credo parari</l>
               <l>non tauris, parvo pecori parvoque subulco,</l>
               <l>hospes suscipior placidi Stilbonis in antrum.</l>
               <l>Ast Midas patitur; nec tandem pabula dantur</l>
               <l>nec vocor ut veniam sumpturus prandia secum.</l>
               <l>Miror et indignor pariter mecumque revolvo:</l>
               <l>"Quid nunc, si lucos intrassem iniussus apricos</l>
               <l>aut si maturis tenuissem messibus apros</l>
               <l>vel si vinetis olidos crescentibus hyrcos</l>
               <l>liquissem? Nullis veniebam candidus undis,</l>
               <l>postquam despicior sic accersitus et insons.</l>
               <l>Pascua sint Mide que spectat lata Vesevus</l>
               <l>meque meus tenuis letum prospectet agellus."</l>
               <l>Flecto gradum volucer repetens vestigia retro.</l>
               <l>Menalios persepe lupos ursosque coegit</l>
               <l>in laqueos exire suos sudoribus Archas,</l>
               <l>post hec captivos nemori solvebat aperto,</l>
               <l>iam satur. Heu, votis misere sic angimur omnes,</l>
               <l>et si succedant satis est: hinc linquimus ultro.</l>
               <l>Quid si Silvanus faceret? Non dulcius esset,</l>
               <l>queso, mori? Tentare deos stultissima res est.</l>
               <l>Pan nobis pregrande dedit, nec spernere munus</l>
               <l>est animus: paucis contentor munere Panis.</l>
               <l>Silvestres corili pascunt, dat pocula rivus,</l>
               <l>dant quercus umbras, dant somnos aggere frondes,</l>
               <l>cetera si desint, lapposaque vellera tegmen</l>
               <l>corporis effeti; quibus insita dulcis et ingens</l>
               <l>libertas, que, sera tamen, respexit inertem».</l>
               <l>Conticui: quis iure queat prevertere dictum?</l>
               <l>Tu tamen interea parvum iam suscipe munus.</l>
            </sp>
            <sp>
               <speaker>Appenninus.</speaker>
               <l>Sat dictum. Fiat, sit nostrum. Claudicet esto,</l>
               <l>nam pregnans video, prolem sperasse iuvabit</l>
               <l>et cepisse novam. Surgunt ex montibus altis</l>
               <l>sydera; sis mecum. Nostro hoc tu iungito, Solon.</l>
            </sp>
            <p>EXPLICIT AGGELOS EGLOGA XVI ET ULTIMA. IOHANNIS BOCCACII DE CERTALDO AD APPENNINIGENAM SUUM BUCCOLICUM CARMEN EXPLICIT FELICITER.</p>
         </div1>
      </body>
   </text>
</TEI.2>
