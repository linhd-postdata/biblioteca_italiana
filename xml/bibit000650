<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Poemi conviviali</title>
      <author>Giovanni Pascoli</author>
    </titleStmt>
    <extent>231 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000650</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Poesie</title>
        <title type="part">Poemi conviviali ; Poemi italici e canzoni di re Enzio ; Poemi del Risorgimento ; Inno a Roma ; Inno a Torino</title>
        <author>Pascoli, Giovanni</author>
        <editor id="ed">Vicinelli, Augusto</editor>
        <publisher>A. Mondadori</publisher>
        <pubPlace>Milano</pubPlace>
        <date>1997</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>900</date>
    </creation>
    <langUsage><language id="ita"/><language id="grc">Greco antico</language></langUsage>
    <textClass>
      <keywords scheme="CDD">
        <term>851.912 - Poesia italiana della prima meta del Novecento.</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2003-06-12T00:00:00.000+02:00</date>
      <respStmt>
        <name>Marta Zanazzi</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-06-24T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<front>
<div1 type="epigrafe" n="Epigrafe">
<p rend="sc">NON OMNES ARBUSTA IUVANT</p>
</div1>
<div1 type="dedica" n="Dedica">
<p rend="sc">ALL'AMICO ADOLFO DE BOSIS</p>
</div1>
<div1 type="prefazione">
<head>PREFAZIONE</head>
<p rend="italic"><hi rend="sc">ADOLFO</hi>, il tuo <hi rend="tondo">Convito</hi> non è terminato. Nel gennaio del 1895 cominciava, e doveva continuare per ogni mese di quell'anno, in Roma. Come fui chiamato anch'io a far parte di quel "vivo fascio di energie militanti le quali valessero a salvare qualche cosa bella e ideale dalla torbida onda di volgarità che ricopr<hi rend="sc">IVA</hi> omai tutta la terra privilegiata dove Leonardo creò le sue donne imperiose e Michelangelo i suoi eroi indomabili"?</p>
<p rend="italic">In quel gennaio cominciavo e in quel decembre avrei compito il mio quarantesimo anno. Tutte le giornate, dal gennaio al decembre, mi si consumarono nell'esercizio del magistero. Avevo veduta una sola volta, e di sfuggita, e distratto da altre debite cure, Roma. Sottili facevo le spese, come par giusto alla nostra madre Italia che povera e trita passi la vita di coloro che le educano e istruiscono gli altri figli, nostri minori fratelli. Ero di quelli che s'erano ritratti "a coltivare" (secondo altre parole del Proemio del <hi rend="tondo">Convito</hi>) "a coltivare la loro tristezza come un giardino solitario". Eppure, no: non ero di quelli; che, in verità, non avrei cercato d'avere, per un mio proprio gusto, di quella tristezza e il fiore e il frutto! O inameni fiori! O frutti amarissimi! Chi vorrebbe essere l'ortolano e il giardiniere della morte? I frutti degli alberi nei cimiteri non si mangiano, ma si lasciano cadere. Non si dà alle bestie l'erba che nasce, così rigogliosa, così fiorita, nei camposanti; ma si brucia. Ora io coltivavo e coltivo quella tristezza per un qualche utile dei miei simili; per dire ad essi la parola che forse importa più di tutte le altre: che oltre i mali necessari della vita e che noi, quali possiamo appena attenuare, quali nemmeno attenuare, vi sono altri mali che sono i soli veri mali, e questi sì possiamo abolire con somma e pronta facilità. Come? Col contentarci. Ciò che piace, è sì il molto; ma il poco è ciò che appaga. Chi ha sete, crede che un'anfora non lo disseterebbe; e una coppa lo disseta. Ora ecco la sventura aggiunta del genere umano: l'assetato, perché crede che un'anfora non basti alla sua sete, sottrae agli altri assetati tutta l'anfora, di cui berrà una coppa sola. Peggio ancora: spezza l'anfora, perché altri non beva, se egli non può bere. Peggio che mai: dopo aver bevuto esso, sperde per terra il liquore perché agli altri cresca la sete e l'odio. E infinitamente peggio: si uccidono tra loro, i sitibondi, perché non beva nessuno. Oh! bevete un po' per uno, stolidi, e poi fate di riempire la buona anfora per quelli che verranno!</p>
<p rend="italic">Per questo, che io dico che la poca gioia che può aver l'uomo è nel poco, io sono, caro Adolfo, sincero. Mi fu dato di provare il pregio del poco, sì per essermi stato da altri rubato tutto, sì per avere io ricuperato, di quel poco, un pocolino. "Il pregio del poco" ho detto... Ma in verità che cosa si può pretender di più poco, che d'essere lasciato, fin che piaccia alla natura, con chi vi ha messo al mondo? Basta: parliamo d'altro. Dunque del poco che mi fu sottratto, ho poi ricuperato un pochino. E ne mostro, come è giusto, un pochino di gioia. Sono dunque sincero, quando parlo della delizia che c'è, a vivere in una casa pulita, sebben povera, ad assidersi avanti una tovaglia di bucato, sebben grossa, a coltivare qualche fiore, a sentir cantare gli uccelli... Ma questa sincerità si chiama, dai malati di storia letteraria, Arcadia<note place="foot" anchored="yes"><p>In un mio libro, non troppo fortunato, che s'intitola <title>Miei Pensieri di varia Umanità</title> (Messina, Muglia, 1903), parlo, nel <title>Fanciullino</title>, di questa malattia che non è, a dir vero, di letteratura, come era stampato nella I ed. dei P. Conv., ma di storia letteraria, come ho corretto in questa II. "(La Poesia) la dividiamo per secoli e scuole, la chiamiamo arcadica, romantica, classica, veristica, naturalistica, e va dicendo. Affermiamo che progredisce, che decade, che nasce, che muore, che risorge, che rimuore. In verità la poesia è tal meraviglia, che se voi fate una vera poesia, ella sarà della stessa qualità che una vera poesia di quattromila anni sono. Come mai? Così: l'uomo impara a parlare tanto diverso o tanto meglio, di anno in anno, di secolo in secolo, di millennio in millennio; ma comincia con far gli stessi vagiti e guaiti in tutti i tempi e luoghi. La sostanza psichica è uguale nei fanciulli di tutti i popoli. Un fanciullo è fanciullo allo stesso modo da per tutto. E quindi, né c'è poesia arcadica, romantica, classica, né poesia italiana, greca, sanscrita; ma poesia soltanto, soltanto poesia, e... non poesia. Sì: c'è la contraffazione, la sofisticazione, l'imitazione della poesia, e codesta ha tanti nomi. Ci sono persone che fanno il verso agli uccelli; e al fischio sembrano uccelli; e non sono uccelli, sì uccellatori. Ora io non so dire quanta vanità sia la storia di codesti ozi..."</p>
<p>E più oltre: "(Noi in Italia) ragioniamo e distinguiamo troppo. Quella scuola era migliore, questa peggiore. A quella bisogna tornare, a questa rinunziare. No: le scuole di poesia sono tutte peggio, e a nessuna bisogna addirsi. Non c'è poesia che la poesia. Quando poi gl'intendenti, perché uno fa, ad esempio, una vera poesia su un gregge di pecore, pronunziano che quel vero poeta è un arcade: e perché un altro, in una vera poesia ingrandisce straordinariamente una parvenza, proclamano che quell'altro vero poeta pecca di secentismo: ecco gl'intendenti scioccheggiano e pedanteggiano nello stesso tempo. Qualunque soggetto può essere contemplato dagli occhi profondi del fanciullo interiore: qualunque tenue cosa può a quegli occhi parere grandissima. Voi dovete soltanto giudicare (se avete questa mania di giudicare), se furono quegli occhi che videro: e lasciar da parte secento e arcadia".</p>
<p>E anche: "E le scuole ci legano. Le scuole sono fili sottili di ferro, tesi tra i verdi mai della foresta di Matelda: noi, facendo i fiori, temiamo ad ogni tratto d'inciampare e di cadere. L'ho già detto: se uno si abbandona alle delizie della campagna, teme che lo chiamino arcade... "</p>
<p>Ma io lascierò dire.</p></note>. Io sono (....................) un arcade. La mia, oltre che finzione sarebbe anche sdolcinatura e mascolinatura, destinata a produrre, se non si castiga a tempo, gli effetti più dolcieri nell'organismo nazionale. Consimili, chiedo io, a quelli che ha prodotti nel Giappone la contemplazione ingenua degli uccelli e dei fiori? la predilezione per la piccola casa e il piccolo orto e il semplice e puro <hi rend="tondo">tatami</hi>? Sciocchi ! Io non credo troppo nell'efficacia della poesia, e poco spero in quella della mia; ma se un'efficacia ha da essere, sarà di conforto e di esaltazione e di perseveranza e di serenità. Sarà di forza; perché forza ci ho messo, non avendo nel mio essere, semplificato dalla sventura, se non forza, da metterci; forza di poca vista, bensì, e di poco suono, perché, senza gale e senza fanfare, è non altro che forza.</p>
<p rend="italic">Dunque, nemmeno allora io era chiuso in un "giardino solitario" sebbene fossi molto segregato e lontano e oscuro. Quando mi chiamaste tra quelle "energie militanti" tu e Gabriele d'Annunzio.</p>
<p rend="italic">O mio fratello, minore e maggiore, Gabriele!</p>
<p rend="italic">Già sette anni prima Gabriele aveva scritto, intorno ad alcuni miei sonetti, parole di gran lode. Già entrando nella mia Romagna, a cavallo, col suo reggimento, cantava (e lo diceva al pubblico italiano) certi miei versi:</p>
<lg>
<l>Romagna solatìa, dolce paese!</l>
</lg>
<p rend="noindent, italic">Il giovinetto, pieno di grazia e di gloria, si rivolgeva ogni momento dalla sua via fiorita e luminosa, per trarre dall'ombra e dal deserto e dal silenzio e, sì, dalla sua tristezza, il fratello maggiore e minore. Io, nella irrequietezza della vita, ho potuto talvolta dimenticare quel gesto gentile del fanciullo prodigioso; ma ci sono tornato su, sempre, ammirando e amando. Ci torno su, ora, più che mai grato, ora che raccolgo e a te, o Adolfo, re del <hi rend="tondo">Convito</hi>, consacro questi poemi, dei quali i primi comparvero nel <hi rend="tondo">Convito</hi> e piacquero a lui. Piaceranno agli altri? Giova sperare. O avranno la sorte d'un altro mio scritto conviviale, della <hi rend="sc">MINERVA OSCURA</hi>, che poi generò altri due volumi, <hi rend="sc">SOTTO IL VELAME</hi> e <hi rend="sc">LA MIRABILE VISIONE</hi>, e ancora una <hi rend="sc">PROLUSIONE AL PARADISO</hi>, e altri ancora ne creerà? Non mi dorrebbe troppo se questi <hi rend="sc">POEMI</hi> avessero la sorte di quei volumi, Essi furono derisi e depressi, oltraggiati e calunniati, ma vivranno. Io morrò; quelli no. Così credo, così so: la mia tomba non sarà silenziosa. Il Genio di nostra gente, Dante, la additerà ai suoi figli.</p>
<p rend="italic">Prima di quel giorno, che verrà tanto prima per me, che per te e per Gabriele, non vorremo finire il <hi rend="tondo">Convito</hi>, facendo l'ultimo dei dodici libri? Narreremo in esso ciò che sperammo e ciò che sognammo e ciò che seminammo e ciò che mietemmo, e ciò che lasciamo e ciò che abbandoniamo. O Adolfo, tu sarai (non parlo di Gabriele, che egli s'è beato) più lieto o men triste di me! Sai perché? Il perché è in questo tuo libro. Leggi "<hi rend="tondo">I vecchi di Ceo</hi>". Tutti e due lasciano la vita assai sereni: ma uno più, l'altro meno. Questi non ha in casa, come messe della sua vita, se non qualche corona istmia o nemea, d'appio secco e d'appio verde (oh! secco ormai anche questo!). L'altro, e ha di codeste ghirlande, e ha figli dei figli. Tu sei quest'ultimo, o Adolfo; tu sei Panthide che ebbe il dono dalle Chariti!</p>
<closer>
<dateline>Pisa, 30 giugno del 1904.</dateline>
<signed rend="sc">GIOVANNI PASCOLI</signed>
</closer>
</div1>
</front>
<body>
<div1 type="poesia">
<head rend="italic">SOLON</head>
<lg>
<l>Triste il convito senza canto, come</l>
<l>tempio senza votivo oro di doni;</l>
<l>ché questo è bello: attendere al cantore</l>
<l>che nella voce ha l'eco dell'Ignoto.</l>
<l>Oh! nulla, io dico, è bello più, che udire</l>
<l>un buon cantore, placidi, seduti</l>
<l>l'un presso l'altro, avanti mense piene</l>
<l>di pani biondi e di fumanti carni,</l>
<l>mentre il fanciullo dal cratere attinge</l>
<l>vino, e lo porta e versa nelle coppe;</l>
<l>e dire in tanto graziosi detti,</l>
<l>mentre la cetra inalza il suo sacro inno;</l>
<l>o dell'auleta querulo, che piange,</l>
<l>godere, poi che ti si muta in cuore</l>
<l>il suo dolore in tua felicità.</l>
</lg>
<lg>
<l>"Solon, dicesti un giorno tu: Beato</l>
<l>chi ama, chi cavalli ha solidunghi,</l>
<l>cani da preda, un ospite lontano.</l>
<l>Ora te né lontano ospite giova</l>
<l>né, già vecchio, i bei cani né cavalli</l>
<l>di solid'unghia, né l'amore, o savio.</l>
<l>Te la coppa ora giova: ora tu lodi</l>
<l>più vecchio il vino e più novello il canto.</l>
<l>E novelle al Pireo, con la bonaccia</l>
<l>prima e co' primi stormi, due canzoni</l>
<l>oltremarine giunsero. Le reca</l>
<l>una donna d'Eresso". "Apri:" rispose;</l>
<l>"alla rondine, o Phoco, apri la porta"</l>
<l>Erano le Anthesterie: s'apriva</l>
<l>il fumeo doglio e si saggiava il vino.</l>
</lg>
<lg>
<l>Entrò, col lume della primavera</l>
<l>e con l'alito salso dell'Egeo,</l>
<l>la cantatrice. Ella sapea due canti:</l>
<l>l'uno, d'amore, l'altro era di morte.</l>
<l>Entrò pensosa; e Phoco le porgeva</l>
<l>uno sgabello d'auree borchie ornato</l>
<l>ed una coppa. Ella sedé, reggendo</l>
<l>la risonante pèctide; ne strinse</l>
<l>tacita intorno ai còllabi le corde;</l>
<l>tentò le corde fremebonde, e disse:</l>
</lg>
<lg>
<l>Splende al plenilunio l'orto; il melo</l>
<l>trema appena d'un tremolio d'argento...</l>
<l>Nei lontani monti color di cielo</l>
<l rend="text-align: right">sibila il vento.</l>
</lg>
<lg>
<l>Mugghia il vento, strepita tra le forre,</l>
<l>su le quercie gettasi... Il mio non sembra</l>
<l>che un tremore, ma è l'amore, e corre,</l>
<l rend="text-align: right">spossa le membra!</l>
</lg>
<lg>
<l>M'è lontano dalle ricciute chiome,</l>
<l>quanto il sole; sì, ma mi giunge al cuore,</l>
<l>come il sole: bello, ma bello come</l>
<l rend="text-align: right">sole che muore.</l>
</lg>
<lg>
<l>Dileguare! e altro non voglio: voglio</l>
<l>farmi chiarità che da lui si effonda.</l>
<l>Scoglio estremo della gran luce, scoglio</l>
<l rend="text-align: right">su la grande onda,</l>
</lg>
<lg>
<l>dolce è da te scendere dove è pace:</l>
<l>scende il sole nell'infinito mare;</l>
<l>trema e scende la chiarità seguace</l>
<l rend="text-align: right">crepuscolare.</l>
</lg>
<lg>
<l>"La Morte è questa!" il vecchio esclamò. "Questo,"</l>
<l>ella rispose, "è, ospite, l'Amore".</l>
<l>Tentò le corde fremebonde, e disse:</l>
</lg>
<lg>
<l>Togli il pianto. È colpa! Sei del poeta</l>
<l>nella casa, tu. Chi dirà che fui?</l>
<l>Piangi il morto atleta: beltà d'atleta</l>
<l rend="text-align: right">muore con lui.</l>
</lg>
<lg>
<l>Muore la virtù dell'eroe che il cocchio</l>
<l>spinge urlando tra le nemiche schiere;</l>
<l>muore il seno, sì, di Rhodòpi, l'occhio</l>
<l rend="text-align: right">del timoniere;</l>
</lg>
<lg>
<l>ma non muore il canto che tra il tintinno</l>
<l>della pèctide apre il candor dell'ale.</l>
<l>E il poeta fin che non muoia l'inno,</l>
<l rend="text-align: right">vive, immortale,</l>
</lg>
<lg>
<l>poi che l'inno (diano le rosee dita</l>
<l>pace al peplo, a noi non s'addice il lutto)</l>
<l>è la nostra forza e beltà, la vita,</l>
<l rend="text-align: right">l'anima, tutto!</l>
</lg>

<lg>
<l>E chi voglia me rivedere, tocchi</l>
<l>queste corde, canti un mio canto: in quella,</l>
<l>tutta rose rimireranno gli occhi</l>
<l rend="text-align: right">Saffo la bella.</l>
</lg>
<lg>
<l>Questo era il canto della Morte; e il vecchio</l>
<l>Solon qui disse: "Ch'io l'impari, e muoia".</l>
</lg>
</div1>
<div1 type="poesia">
<head rend="italic">IL CIECO DI CHIO</head>
<lg>
<l>O Deliàs, o gracile rampollo</l>
<l>di palma, ai piedi sorto su del Cyntho,</l>
<l>alla corrente del canoro Inopo;</l>
<l>figlia di Palma; di qual dono io mai</l>
<l>posso bearti il giovanetto cuore?</l>
<l>Ché all'invito de' giovani scotendo</l>
<l>gl'indifferenti riccioli del capo,</l>
<l>gioia t'hai fatto del vegliardo grigio</l>
<l>cui poter falla e desiderio avanza.</l>
<l>E lui su le tue lievi orme adducevi</l>
<l>all'opaca radura ed al giaciglio</l>
<l>delle stridule foglie, in mezzo ai pini</l>
<l>sonanti un fresco brulichìo di pioggia</l>
<l>presso la salsa musica del mare.</l>
<l>Né già la bianca tua beltà celasti</l>
<l>a gli occhi della sua memore mano:</l>
<l>non vista ad altri, che a lui cieco e, forse,</l>
<l>al solitario tacito alcione.</l>
</lg>
<lg>
<l>O Deliàs, e già finì la gara</l>
<l>de' tunicati Iàoni: già tace</l>
<l>il vostro coro, grande meraviglia,</l>
<l>in cui nessuna di te meglio scosse</l>
<l>i procellosi crotali d'argento.</l>
<l>Ed il nocchiero su la nave nera</l>
<l>l'albero drizza, ed in su trae le pietre,</l>
<l>le gravi pietre su cui dondolando</l>
<l>dorme la nave nel loquace porto.</l>
<l>Ora un nocchiero addimandai: Nocchiero,</l>
<l>vago per l'onde come smergo ombroso,</l>
<l>dài ch'alla nave il pio cantore ascenda?</l>
<l>cieco uomo, e vive nella scabra Chio.</l>
<l>Così te veda un ospite all'approdo.</l>
<l>Tanto io gli dissi. Egli assentì; ché grande</l>
<l>è del cantore, ben che nudo e cieco,</l>
<l>la grazia in uno ardor di venti, in una</l>
<l>ai cuori alati ritrosia di calma.</l>
</lg>
<lg>
<l>E di qual dono, o Deliàs, partendo,</l>
<l>né so per dove, su la nave nera,</l>
<l>posso bearti il giovanetto cuore?</l>
<l>Ché non possiedo, fuor della bisaccia</l>
<l>lacera, nulla, e dell'eburnea cetra.</l>
<l>E il canto, industre che pur sia, non m'offre</l>
<l>se non un colmo calice ed un tocco</l>
<l>di pingue verro e, terminato il canto,</l>
<l>una lunga nel cuore eco di gioia.</l>
<l>Io cieco vo lungo l'alterna voce</l>
<l>del grigio mare; sotto un pino io dormo,</l>
<l>dai pomi avari: se non se talora</l>
<l>m'annunziò, per luoghi soli, stalle</l>
<l>di mandriani un subito latrato;</l>
<l>o, mentre erravo tra la neve e il vento,</l>
<l>la vampa da un aperto uscio improvvisa</l>
<l>nella sua casa mi svelò la donna</l>
<l>che fila nel chiaror del focolare.</l>
</lg>
<lg>
<l>Pur non già nulla dar non può, sì molto,</l>
<l>il cieco aedo; e quale a me tu dono,</l>
<l>negato a tutti, della tua bellezza,</l>
<l>offristi, donna; né maggior potevi;</l>
<l>tale a te l'offro, né potrei maggiore.</l>
<l>Cieco non ero, e ciò pascea con gli occhi,</l>
<l>che rumino ora bove paziente;</l>
<l>e il fior coglievo delle cose, ch'ora</l>
<l>nella silenziosa ombra mi odora.</l>
<l>Era per aspri gioghi il mio cammino,</l>
<l>degli uomini vetusti, antelunari.</l>
<l>Nacquero sopra le montagne nere,</l>
<l>che ancor la luna non correa su quelle:</l>
<l>nacque dopo essi, e palpitò per loro</l>
<l>gemiti strani. Era un meriggio estivo:</l>
<l>io sentiva negli occhi arsi il barbaglio</l>
<l>della via bianca, e nell'orecchio un vasto</l>
<l>tintinnìo di cicale ebbre di sole.</l>
</lg>
<lg>
<l>Ed ecco io vidi alla mia destra un folto.</l>
<l>bosco d'antiche roveri, che al giogo</l>
<l>parea del monte salir su, cantando</l>
<l>a quando a quando con un improvviso</l>
<l>lancio discorde delle mille braccia.</l>
<l>Entrai nel bosco abbrividendo, e molto</l>
<l>con muto labbro venerai le ninfe,</l>
<l>non forse audace violassi il musco</l>
<l>molle, lambito da' lor molli piedi.</l>
<l>E giunsi a un fonte che gemea solingo</l>
<l>sotto un gran leccio, dentro una sonora</l>
<l>conca di scabra pomice, che il pianto</l>
<l>già pianto urgea con grappoli di stille</l>
<l>nuove, caduchi, e ne traeva un canto</l>
<l>dolce, infinito. Io là m'assisi, al rezzo.</l>
<l>Poi, non so come, un dio mi vinse: presi</l>
<l>l'eburnea cetra e lungamente, a prova</l>
<l>col sacro fonte, pizzicai le corde.</l>
</lg>
<lg>
<l>Così scoppiò nel tremulo meriggio</l>
<l>il vario squillo d'un'aerea rissa:</l>
<l>e grande lo stupore era de' lecci,</l>
<l>ché grande e chiaro tra la cetra arguta</l>
<l>era l'agone, e la vocal fontana.</l>
<l>Ogni voce del fonte, ogni tintinno,</l>
<l>la cava cetra ripetea com'eco;</l>
<l>e due diceva in cuore suo le polle</l>
<l>forse il pastore che pascea non lungi.</l>
<l>Ma tardo, al fine, m'incantai sul giogo</l>
<l>d'oro, con gli occhi, e su le corde mosse</l>
<l>come da un breve anelito; e li chiusi,</l>
<l>vinto; e sentii come il frusciare in tanto</l>
<l>di mille cetre, che piovea nell'ombra;</l>
<l>e sentii come lontanar tra quello</l>
<l>la meraviglia di dedalee storie,</l>
<l>simili a bianche e lunghe vie, fuggenti</l>
<l>all'ombra d'olmi e di tremuli pioppi.</l>
</lg>
<lg>
<l>Allora io vidi, o Deliàs, con gli occhi,</l>
<l>l'ultima volta. O Deliàs, la dea</l>
<l>vidi, e la cetra della dea: con fila</l>
<l>sottili e lunghe come strie di pioggia</l>
<l>tessuta in cielo; iridescenti al sole.</l>
<l>E mi parlò, grave, e mi disse: Infante!</l>
<l>qual dio nemico a gareggiar ti spinse,</l>
<l>uomo con dea? Chi con gli dei contese,</l>
<l>non s'ode ai piedi il balbettìo dei bimbi,</l>
<l>reduce. Or va, però che mite ho il cuore:</l>
<l>voglio che il male ti germogli un bene.</l>
<l>Sarai felice di sentir tu solo,</l>
<l>tremando in cuore, nella sacra notte,</l>
<l>parole degne de' silenzi opachi.</l>
<l>Sarai felice di veder tu solo,</l>
<l>non ciò che il volgo vìola con gli occhi,</l>
<l>ma delle cose l'ombra lunga, immensa,</l>
<l>nel tuo segreto pallido tramonto.</l>
</lg>
<lg>
<l>Disse, e disparve; e, per tentar che feci</l>
<l>le irrequiete palpebre, più nulla</l>
<l>io vidi delle cose altro che l'ombra,</l>
<l>pago, finché non m'apparisti al raggio</l>
<l>della tua voce limpida, o fanciulla</l>
<l>di Delo, o palma del canoro Inopo,</l>
<l>sola tu del mio sogno anche più bella,</l>
<l>maggior dell'ombra che di te serpeggia</l>
<l>nel mio segreto pallido tramonto.</l>
<l>Ora a te sola ridirò le storie</l>
<l>meravigliose, che sentii quel giorno</l>
<l>come vie bianche lontanar tra i pioppi.</l>
<l>E quale il tuo, che non maggior potevi,</l>
<l>tale il mio dono, né potrei maggiore;</l>
<l>ché il bene in te qui lascerò, come ape</l>
<l>che punge, e il male resterà più grave,</l>
<l>grave sol ora, al tuo cantor, cui diede</l>
<l>la Musa un bene e, Deliàs, un male!</l>
</lg>
</div1>
<div1 type="poesia">
<head rend="italic">LA CETRA D'ACHILLE</head>
<div2 type="canto">
<head rend="sc">I</head>
<lg>
<l>I re, le genti degli Achei vestiti</l>
<l>di bronzo, tutti, sì, dormian domati</l>
<l>dal molle sonno, e i lor cavalli sciolti</l>
<l>dal giogo, avvinti con le briglie ai carri,</l>
<l>pascean, soffiando, il bianco orzo e la spelta.</l>
<l>Dormivano i custodi anche de' fuochi,</l>
<l>abbandonato il capo sugli scudi</l>
<l>lustri, rotondi, presso i fuochi accesi,</l>
<l>al cui guizzare balenava il rame</l>
<l>dell'armi, come nuvolaglia a notte,</l>
<l>prima d'un nembo. Domator di tutto</l>
<l>teneva il sonno i Panachei chiomanti,</l>
<l>mirabilmente, nella notte ch'era</l>
<l>l'ultima notte del Pelide Achille;</l>
<l>e in cuore ognuno lo sapea, nel cielo</l>
<l>e nella terra, e tutti ora sbuffando</l>
<l>dalle narici il rauco sonno, in sogno</l>
<l>lo vedean fare un grande arco cadendo,</l>
<l>e sollevare un vortice di fumo;</l>
<l>ma in sogno senza altro fragor cadeva,</l>
<l>simile ad ombra; e senza suono, a un tratto,</l>
<l>i cavalli e gli eroi misero un ringhio</l>
<l>acuto, i carri scosser via gli aurighi,</l>
<l>mentre laggiù, sotto Ilio, alta e feroce</l>
<l>la bronzea voce si frangea, d'Achille.</l>
</lg>
</div2>
<div2 type="canto">
<head rend="sc">II</head>
<lg>
<l>Dormian, sì, tutti; e tra il lor muto sonno</l>
<l>giungeva un vasto singhiozzar dal mare.</l>
<l>Piangean le figlie del verace Mare,</l>
<l>nel nero Ponto, l'ancor vivo Achille,</l>
<l>lontane, ch'egli non ne udisse il pianto.</l>
<l>Ed altre, sì, con improvviso scroscio</l>
<l>ululando montavano alla spiaggia,</l>
<l>per dirgli il fato o trarlo a sé; ma in vano:</l>
<l>fuggian con grida e gemiti e singhiozzi</l>
<l>lasciando le lor bianche orme di schiuma.</l>
<l>Ma non le udiva, benché desto, Achille,</l>
<l>desto sol esso; ch'egli empiva intanto</l>
<l>a sé l'orecchio con la cetra arguta,</l>
<l>dedalea cetra, scelta dalle prede</l>
<l>di Thebe sacra ch'egli avea distrutta.</l>
<l>Or, pieno il cuore di quei chiari squilli,</l>
<l>non udiva su lui piangere il mare,</l>
<l>e non udiva il suo vocale Xantho</l>
<l>parlar com'uomo all'inclito fratello,</l>
<l>Folgore, che gli rispondea nitrendo.</l>
<l>L'eroe cantava i morti eroi, cantava</l>
<l>sé, su la cetra già da lui predata.</l>
<l>Avea la spoglia, su le membra ignude,</l>
<l>d'un lion rosso già da lui raggiunto,</l>
<l>irsuta, lunga sino ai piè veloci.</l>
</lg>
</div2>
<div2 type="canto">
<head rend="sc">III</head>
<lg>
<l>Così le glorie degli eroi consunti</l>
<l>dal rogo, e sé con lor cantava Achille,</l>
<l>desto sol esso degli Achei chiomanti:</l>
<l>ecco, avanti gli stette uno, canuto,</l>
<l>simile in vista a vecchio dio ramingo.</l>
<l>E gli fu presso e gli baciò le mani</l>
<l>terribili. Sbalzò attonito Achille</l>
<l>su, dal suo seggio, e il morto lion rosso</l>
<l>gli raspò con le curve unghie i garretti.</l>
<l>E gli volgeva le parole alate:</l>
<l>"Vecchio, chi sei? donde venuto? Sembri,</l>
<l>sì, nell'aspetto Priamo re, ma regio</l>
<l>non è il mantello che ti para il vento.</l>
<l>Chi ti fu guida nella notte oscura?</l>
<l>Parla, e per filo il tutto narra, o vecchio".</l>
<l>E gli parlava rispondendo il vecchio:</l>
<l>"No, non ti sono io re, splendido Achille;</l>
<l>un dio felice non mi fu l'auriga:</l>
<l>io da me venni. Tutti, anche i custodi</l>
<l>dormono presso il crepitar dei fuochi.</l>
<l>Tu solo vegli; e non udii, venendo,</l>
<l>ch'esili stridi dagli eroi sopiti,</l>
<l>e che un sommesso brulichio dai morti.</l>
<l>E nella sacra notte a me fu guida</l>
<l>un suono, il suono d'una cetra, Achille".</l>
</lg>
</div2>
<div2 type="canto">
<head rend="sc">IV</head>
<lg>
<l>Lo guardò scuro e gli rispose Achille:</l>
<l>"Tu non m'hai detto il caro nome, e donde</l>
<l>vieni e perché. Non forse tu notturno</l>
<l>vieni, alle navi degli Achei ricurve,</l>
<l>per dono grande, ad esplorare, o vecchio?"</l>
<l>E gli parlava rispondendo il vecchio:</l>
<l>"Io sono aedo, o pieveloce Achille,</l>
<l>caro ai guerrieri, non guerriero io stesso.</l>
<l>Io nacqui sotto la selvosa Placo,</l>
<l>in Thebe sacra, già da te distrutta.</l>
<l>Da te non vengo a liberarmi un figlio</l>
<l>cui lecchi il sangue un vigile tuo cane;</l>
<l>il figlio, no; recando qui sul forte</l>
<l>plaustro mulare tripodi e lebeti</l>
<l>e pepli e manti e molto oro nell'arca.</l>
<l>Non a me copia, non a te n'è d'uopo;</l>
<l>ché tu sei già del tuo destino, e tutti</l>
<l>lo sanno, il cielo, l'infinito mare,</l>
<l>la nera terra, e lo sai tu ch'hai dato</l>
<l>ai cari amici le tue prede e i doni</l>
<l>splendidi; ansati tripodi, cavalli,</l>
<l>muli, lustranti buoi, donne ben cinte,</l>
<l>e grigio ferro, e reso Ettore al padre</l>
<l>e la tua vita al suo dovere... Oh! rendi</l>
<l>dunque all'aedo la sua cetra, Achille!"</l>
</lg>
</div2>
<div2 type="canto">
<head rend="sc">V</head>
<lg>
<l>Disse, e sporgea la mano alla sua cetra</l>
<l>bella, dedalea, ma l'argenteo giogo</l>
<l>era dai peli del lion coperto.</l>
<l>E il cuor d'Achille mareggiava, come</l>
<l>il mare in dubbio di spezzar la nave,</l>
<l>piccola, curva. E poi parlava, e disse:</l>
<l>"<emph rend="sc">TE</emph>'"; riporgendo al pio cantor la cetra;</l>
<l>non sì che, urtando nel pulito seggio,</l>
<l>non mettesse, tremando, ella uno squillo.</l>
<l>Poi tacque, in mano dell'aedo, anch'ella.</l>
<l>Allora, stando, il pari a un dio Pelide</l>
<l>udì ringhiare i suoi grandi cavalli,</l>
<l>intese Xantho favellar com'uomo,</l>
<l>e parlar della sua morte al fratello,</l>
<l>Folgore, che gli rispondea nitrendo.</l>
<l>Allora udì su lui piangere il mare,</l>
<l>pianger le figlie del verace Mare,</l>
<l>lui, così bello, lui così nel fiore;</l>
<l>e molte con un improvviso scroscio</l>
<l>venir per trarlo via con sé; ma in vano.</l>
<l>E vide nella sacra notte il fato</l>
<l>suo, che aspettava alle Sinistre Porte,</l>
<l>come l'auriga asceso già sul carro,</l>
<l>la sferza in pugno, che all'eroe si volge,</l>
<l>sopragiungente nel fulgor dell'armi.</l>
</lg>
</div2>
<div2 type="canto">
<head rend="sc">VI</head>
<lg>
<l>E il vecchio disse le parole alate:</l>
<l>"Lascia ch'io vada senz'indugio, e porti</l>
<l>meco la cetra, che non forse il cuore</l>
<l>nero t'inviti a piangere, su questa</l>
<l>cetra di glorie, l'ancor vivo Achille.</l>
<l>Lascia che pianga e mare e terra e cielo;</l>
<l>tu no. Non devi inebbriar di canto</l>
<l>tu, divo Achille, l'animo sereno</l>
<l>che sa, non devi a te celare il fato,</l>
<l>non che ti volle ma che tu volesti.</l>
<l>Restaci grande, o Peleiade Achille!</l>
<l>Noi, canteremo. Noi di te diremo</l>
<l>che, sì, piangevi, ma lontano e solo,</l>
<l>e che dicevi il tuo dolore all'onde</l>
<l>del mare ed alle nuvole del cielo.</l>
<l>E noi diremo che una dea non vista</l>
<l>a frenar la tua fosca ira veniva,</l>
<l>e ti prendea per la criniera rossa,</l>
<l>rossa criniera che così sconvolta</l>
<l>poi ti lisciava un'altra dea non vista,</l>
<l>nel tuo dolore; e che obbedivi a voci</l>
<l>dell'infinito o cielo o mare: avanti,</l>
<l>spingendo con un grande urlo d'auriga</l>
<l>verso la morte l'immortal tuo Xantho".</l>
<l>Disse e disparve nell'ambrosia notte.</l>
</lg>
</div2>
<div2 type="canto">
<head rend="sc">VII</head>
<lg>
<l>E stette Achille ad ascoltare i ringhi</l>
<l>de' suoi cavalli, e più lontano il pianto</l>
<l>delle Nereidi, e dentro i lor singhiozzi</l>
<l>senti più trista, sì ma più sommessa,</l>
<l>la voce della sua cerulea madre.</l>
<l>Anche sentì tra il sonno alto del campo</l>
<l>passar con chiaro tintinnìo la cetra,</l>
<l>di cui tentava il pio cantor le corde;</l>
<l>mentre i cavalli sospendean, fremendo,</l>
<l>di dirompere il bianco orzo e la spelta.</l>
<l>Passava il canto tra la morte e il sogno:</l>
<l>qualche avvoltoio, sorto su dai morti,</l>
<l>gli eroi viventi ventilava in fronte.</l>
<l>Lontanò ella sotto il cielo azzurro,</l>
<l>e poi vanì. Né più la intese Achille;</l>
<l>Né gli restava, oltre i cavalli e il carro</l>
<l>da guerra e le stellanti armi, più nulla,</l>
<l>se non montare sopra i due cavalli,</l>
<l>fulgido, in armi, come Sole, andando</l>
<l>al suo tramonto. Quando udì vicino</l>
<l>un singulto: Briseide su la soglia</l>
<l>stava, e piangeva, la sua dolce schiava.</l>
<l>Ed egli allora si corcò tenendo</l>
<l>lei tra le braccia, con su lor la pelle</l>
<l>del lion rosso; ed aspettò l'aurora.</l>
</lg>
</div2>
</div1>
<div1 type="poesia">
<head rend="italic">LE MEMNOIDI</head>
<lg>
<l>Ecco apparì l'Aurora che la terra</l>
<l>nera toccava con le rosee dita.</l>
</lg>
<div2 type="canto">
<head rend="sc">I</head>
<lg>
<l>Disse: - Uccidesti il figlio dell'Aurora:</l>
<l>non rivedrai né la sua madre ancora!</l>
</lg>
<lg>
<l>E sì, t'amavo come un suo fratello.</l>
<l>Tu fulvo, ei nero; nero sì, ma bello:</l>
</lg>
<lg>
<l>tu come rogo che divampa al vento,</l>
<l>ei come rogo che la pioggia ha spento:</l>
</lg>
<lg>
<l>Memnone amato! E tu dovevi amare</l>
<l>lui nato in cielo figlio tu del mare!</l>
</lg>
<lg>
<l>L'azzurro mare ama la terra nera;</l>
<l>il giorno ardente ama l'opaca sera;</l>
</lg>
<lg>
<l>l'opera, il sonno; ama il dolor la morte...</l>
<l>Va dunque, Achille, alle Sinistre Porte!</l>
</lg>
</div2>
<div2 type="canto">
<head rend="sc">II</head>
<lg>
<l>Io sì t'amava, e ti ricordo, molle</l>
<l>della mia guazza la criniera fulva,</l>
<l>nella lontana Ftia ricca di zolle:</l>
</lg>
<lg>
<l>nei boschi, invasi dall'odor di lauro,</l>
<l>del Pelio: lungo lo Sperchèo, tra l'ulva</l>
<l>pesta dall'ugne del tuo gran Centauro.</l>
</lg>
<lg>
<l>Io ti mostrava là su l'alte nevi</l>
<l>i foschi lupi che notturni a zonzo</l>
<l>fiutaron l'antro dove tu giacevi:</l>
</lg>
<lg>
<l>e tu gettavi contro loro incauto</l>
<l>la voce ch'ora squilla come bronzo,</l>
<l>allor sonava come lidio flauto.</l>
</lg>
<lg>
<l>Io ti vedeva predatore impube</l>
<l>correre a piedi, immerso nella tua</l>
<l>anima azzurra come in una nube;</l>
</lg>
<lg>
<l>io, rosseggiando, e con la bianca falce</l>
<l>la luna smorta, vedevam laggiù</l>
<l>correre un uomo dietro una grande alce.</l>
</lg>
</div2>
<div2 type="canto">
<head rend="sc">III</head>
<lg>
<l>E meco c'era Memnone, che un urlo</l>
<l>dal ciel mandava ai piedi tuoi veloci.</l>
<l>Tu li credevi di laggiù le voci</l>
<l>forse della palustre oca o del chiurlo.</l>
</lg>
<lg>
<l>Perché t'amava anch'esso, il tuo fratello</l>
<l>crepuscolare, che poi te protervo</l>
<l>seduto sopra il boccheggiante cervo,</l>
<l>circondava de' suoi strilli d'uccello.</l>
</lg>
<lg>
<l>Or egli è pietra, e ben che nera pietra,</l>
<l>il figlio dell'Aurora ha le sue pene,</l>
<l>ché quando io sorgo, e piango, ei dalle vene</l>
<l>rivibra un pianto come suon di cetra...</l>
</lg>
<lg>
<l>forse sospesa a un ramo, quale io credo</l>
<l>d'udire ancora, qui tra i pini e i cedri,</l>
<l>che al primo sbuffo de' miei due polledri</l>
<l>vibrò chiamando il suo perduto aedo.</l>
</lg>
</div2>
<div2 type="canto">
<head rend="sc">IV</head>
<lg>
<l>E quando io sorgo, le Memnonie gralle</l>
<l>fanno lor giochi, quali intorno un rogo,</l>
<l>non come aurighi con Ferèe cavalle</l>
<l>sbalzanti in alto sotto il lieve giogo,</l>
<l>con la lucida sfera su le spalle;</l>
</lg>
<lg>
<l>e né come unti lottatori ignudi</l>
<l>che si serrano a modo di due travi,</l>
<l>e né come aspri pugili coi crudi</l>
<l>cesti allacciati intorno ai pugni gravi;</l>
<l>ma come eroi, con l'aste e con gli scudi.</l>
</lg>
<lg>
<l>Quasi al fuoco d'un rogo, al mio barlume</l>
<l>ecco ogni eroe contro un eroe si slancia:</l>
<l>lottano in mezzo alle rosate schiume</l>
<l>del lago, e il molle becco è la lor lancia,</l>
<l>e non ferisce sul brocchier di piume.</l>
</lg>
<lg>
<l>Guarda le innocue gralle irrequiete,</l>
<l>là, con lo scudo ombelicato e il casco!</l>
<l>negli acquitrini dove voi mietete</l>
<l>lanuginose canne di falasco,</l>
<l>per tetto della casa alta, d'abete.</l>
</lg>
</div2>
<div2 type="canto">
<head rend="sc">V</head>
<lg>
<l>Ei piange, e vede la mia mano ch'apre</l>
<l>rosea, di monte in monte, usci e cancelli;</l>
<l>apre, toccando lieve i chiavistelli,</l>
<l>alle belanti pecore, alle capre;</l>
</lg>
<lg>
<l>anche al fanciullo che la verga toglie,</l>
<l>curva, e si lima i cari occhi col dosso</l>
<l>dell'altra mano: anche al villano scosso</l>
<l>di mezzo ai sogni dall'industre moglie;</l>
</lg>
<lg>
<l>anche all'auriga che i cavalli aggioga</l>
<l>al carro asperso ancor del sangue d'ieri,</l>
<l>mentre l'eroe, già stretti gli stinieri,</l>
<l>prende lo scudo per l'argentea soga:</l>
</lg>
<lg>
<l>scudo rotondo, di lucente elettro,</l>
<l>grande, con le città, con le capanne,</l>
<l>e greggi e mandre, e corbe d'uva e manne</l>
<l>di spighe, e un re pei solchi, con lo scettro.</l>
</lg>
</div2>
<div2 type="canto">
<head rend="sc">VI</head>
<lg>
<l>Ma te non più porterò via, divino</l>
<l>eroe, sul carro, col rotondo scudo</l>
<l>ch'ha suon di tibie, e dolce canta, <emph rend="sc">AI LINO</emph>:</l>
</lg>
<lg>
<l>dall'altra parte tornerò del cielo,</l>
<l>a sera, e te con altri ignudi ignudo</l>
<l>io parerò tenendo un aureo stelo;</l>
</lg>
<lg>
<l>un aureo stelo con in cima un astro;</l>
<l>e parerò le vostre esili vite,</l>
<l>come un pastore, con quel mio vincastro:</l>
</lg>
<lg>
<l>un gregge d'ombre, senza i folti velli</l>
<l>color viola. E per le vie muffite</l>
<l>v'udrò stridere come vipistrelli.</l>
</lg>
<lg>
<l>La bianca Rupe tu vedrai, dov'ogni</l>
<l>luce tramonta, tu vedrai le Porte</l>
<l>del Sole e il muto popolo dei Sogni.</l>
</lg>
<lg>
<l>E giunto alfine sosterai nel Prato</l>
<l>sparso dei gialli fiori della morte,</l>
<l>immortalmente, Achille, affaticato.</l>
</lg>
</div2>
<div2 type="canto">
<head rend="sc">VII</head>
<lg>
<l>Dove dirai: Fossi lassù garzone,</l>
<l>in terra altrui, di povero padrone;</l>
</lg>
<lg>
<l>ma pur godessi, al sole ed alla luna,</l>
<l>la dolce vita che ad ognuno è una;</l>
</lg>
<lg>
<l>e i miei cavalli fossero giovenchi,</l>
<l>che lustro il pelo, i passi hanno sbilenchi;</l>
</lg>
<lg>
<l>e ritrovassi, nell'uscir dal tetto,</l>
<l>per asta dalla lunga ombra, il pungetto;</l>
</lg>
<lg>
<l>e rimirassi, nell'uscir dal clatro,</l>
<l>per carro dal sonante asse, l'aratro:</l>
</lg>
<lg>
<l>l'aratro pio che cigola e lavora</l>
<l>nella penombra della nuova aurora! -</l>
</lg>
<lg>
<l>Diceva, e già nel cielo era appassita:</l>
<l>venne il Sole, e s'alzò l'urlo di guerra.</l>
</lg>
</div2>
</div1>
<div1 type="poesia">
<head rend="italic">ANTÌCLO</head>
<div2 type="poesia">
<head rend="sc">I</head>
<lg>
<l>E con un urlo rispondeva Antìclo,</l>
<l>dentro il cavallo, a quell'aerea voce;</l>
<l>se a lui la bocca non empìa col pugno</l>
<l>Odisseo, pronto, gli altri eroi salvando;</l>
<l>e ognun chiamando tuttavia per nome</l>
<l>la voce alata dileguò lontano;</l>
<l>fin ch'all'orecchio degli eroi non giunse</l>
<l>che il loro corto anelito nel buio;</l>
<l>come già prima, quando già lì fuori</l>
<l>impallidiva il vasto urlìo del giorno,</l>
<l>l'urlìo venato da virginei cori,</l>
<l>che udian dietro una nera ombra di sonno;</l>
<l>nel lungo giorno; e poi languì, ché forse</l>
<l>era già sera, e forse già sul mare</l>
<l>tremolava la stella Espero, e forse</l>
<l>la luna piena già sorgea dai monti;</l>
<l>ed allora una voce ecco al cavallo</l>
<l>girare attorno, che sonava al cuore</l>
<l>come la voce dolce più che niuna,</l>
<l>come ad ognuno suona al cuor sol una.</l>
</lg>
</div2>
<div2 type="poesia">
<head rend="sc">II</head>
<lg>
<l>Era la donna amata, era la donna</l>
<l>lontana, accorsa, in quella ora di morte,</l>
<l>da molta ombra di monti, onda di mari:</l>
<l>sbalzò ciascuno quasi a porre il piede</l>
<l>su l'inverdita soglia della casa.</l>
<l>Ma tutti un cenno di Odisseo contenne:</l>
<l>Antìclo, no. Poi ch'era forte Antìclo,</l>
<l>sì, ma per forza; e non avea la gloria</l>
<l>loquace a cuore, ma la casa e l'orto</l>
<l>d'alberi lunghi e il solatìo vigneto</l>
<l>e la sua donna. E come udì la voce</l>
<l>della sua donna, egli sbalzò d'un tratto</l>
<l>su molta onda di mari, ombra di monti;</l>
<l>udì lei nelle stanze alte il telaio</l>
<l>spinger da sé, scendere l'ardue scale;</l>
<l>e schiuso il luminoso uscio chiamare</l>
<l>lui che la bocca aprì, tutta, e vi strinse</l>
<l>il grave pugno di Odisseo Cent'arte;</l>
<l>e sentì nella conca dell'orecchio</l>
<l>sibilar come raffica marina:</l>
<l>"Helena! Helena! è la Morte, infante!"</l>
</lg>
</div2>
<div2 type="poesia">
<head rend="sc">III</head>
<lg>
<l>Ma quella voce gli restò nel cuore;</l>
<l>e quando uscì con gli altri eroi - la luna</l>
<l>piena pendeva in mezzo della notte -</l>
<l>gli nereggiava di grande ira il cuore;</l>
<l>e per tutto egli uccise, arse, distrusse.</l>
<l>Gittò nel fuoco i tripodi di bronzo,</l>
<l>spinse nel seno alle fanciulle il ferro;</l>
<l>ché non prede voleva; egli voleva</l>
<l>udir, tra grida e gemiti e singulti,</l>
<l>la voce della sua donna lontana.</l>
<l>Ma era nella sacra Ilio il nemico</l>
<l>di gloria Antìclo, non in Arne ancora,</l>
<l>fertile d'uva, o in Aliarto erboso:</l>
<l>e in un vortice rosso Ilio vaniva</l>
<l>a' piè del plenilunio sereno.</l>
<l>Morti i guerrieri, giù nelle macerie</l>
<l>fumide i Danai ne battean gl'infanti,</l>
<l>alle lor navi ne rapian le donne:</l>
<l>e d'Ilio in fiamme al cilestrino mare,</l>
<l>dalle Porte al Sigeo bianco di luna,</l>
<l>passavano con lunghi ululi i carri.</l>
</lg>
</div2>
<div2 type="poesia">
<head rend="sc">IV</head>
<lg>
<l>Ma non ancora alle Sinistre Porte</l>
<l>Antìclo eroe dalla città giungeva.</l>
<l>Lì l'auriga attendeva il suo guerriero</l>
<l>insanguinato; e oro e bronzo, il carro,</l>
<l>e la giovane schiava alto gemente.</l>
<l>Voto era il carro, solo era l'auriga:</l>
<l>legati con le briglie abili al tronco</l>
<l>del caprifico, in cui fischiava il vento,</l>
<l>i due cavalli battean l'ugne a terra,</l>
<l>fiutando il sangue, sbalzando alle vampe.</l>
<l>Ma non giungeva Antìclo: egli giaceva</l>
<l>sul nero sangue, presso l'alta casa</l>
<l>di Deifobo. E dentro eravi ancora</l>
<l>fremere d'ira, strepere di ferro:</l>
<l>poi che, intorno all'amante ultimo, ancora</l>
<l>gli eroi venuti con le mille navi,</l>
<l>Locri, Etoli, Focei, Dolopi, Abanti,</l>
<l>contendean ai Troiani Helena Argiva;</l>
<l>tutti per lei si percotean con l'aste</l>
<l>i vestiti di bronzo e i domatori</l>
<l>di cavalli; e le loro aste, stridendo,</l>
<l>rigavano di lunghe ombre le fiamme.</l>
</lg>
</div2>
<div2 type="poesia">
<head rend="sc">V</head>
<lg>
<l>Ma pensava alla sua donna morendo</l>
<l>Antìclo, presso l'atrio sonoro</l>
<l>dell'alta casa. E divampò la casa</l>
<l>come un gran pino; ed al bagliore Antìclo</l>
<l>vide Lèito eroe sul limitare.</l>
<l>Rapido a nome lo chiamò: gli disse:</l>
<l>"Lèito figlio d'Alectryone, trova</l>
<l>nell'alta casa il vincitore Atride,</l>
<l>di cui s'ode il feroce urlo di guerra.</l>
<l>Digli che fugge alle mie vene il sangue</l>
<l>sì come il vino ad un cratere infranto.</l>
<l>E digli che per lui muoio e che muoio</l>
<l>per la sua donna, ed ho la mia nel cuore.</l>
<l>Che venga la divina Helena, e parli</l>
<l>a me la voce della mia lontana:</l>
<l>parli la voce dolce più che niuna,</l>
<l>come ad ognuno suona al cuor sol una".</l>
</lg>
</div2>
<div2 type="poesia">
<head rend="sc">VI</head>
<lg>
<l>Disse, e la casa entrò Lèito, e seguiva</l>
<l>tra le fiamme il feroce urlo di guerra,</l>
<l>che come tacque, egli trovò l'Atride</l>
<l>poggiato all'asta dalla rossa punta,</l>
<l>dritto, col piede sopra il suo nemico.</l>
<l>E contro gli sedeva Helena Argiva,</l>
<l>tacita, sopra l'alto trono d'oro;</l>
<l>e lo sgabello aveva sotto i piedi.</l>
<l>E Lèito disse al vincitore Atride:</l>
<l>"Uno mi manda, da cui fugge il sangue</l>
<l>sì come il vino da cratere infranto:</l>
<l>Antìclo, che muore per te, che muore</l>
<l>per la tua donna, ed ha la sua nel cuore.</l>
<l>Oh! vada la divina Helena, e parli</l>
<l>a lui la voce della sua lontana,</l>
<l>la voce dolce forse più che niuna,</l>
<l>e come suona forse al cuor sol una".</l>
</lg>
</div2>
<div2 type="poesia">
<head rend="sc">VII</head>
<lg>
<l>E così, mentre già moriva Antìclo,</l>
<l>veniva a lui con mute orme di sogno</l>
<l>Helena. Ardeva intorno a lei l'incendio,</l>
<l>su l'incendio brillava il plenilunio.</l>
<l>Ella passava tacita e serena,</l>
<l>come la luna, sopra il fuoco e il sangue.</l>
<l>Le fiamme, un guizzo, al suo passar, più alto;</l>
<l>spremeano un rivo più sottil le vene.</l>
<l>E scrosciavano l'ultime muraglie,</l>
<l>e sonavano gli ultimi singulti.</l>
<l>Stette sul capo al moribondo Antìclo</l>
<l>pensoso della sua donna lontana.</l>
<l>Tacquero allora intorno a lei gli eroi</l>
<l>rauchi di strage, e le discinte schiave.</l>
<l>E già la bocca apriva ella a chiamarlo</l>
<l>con la voce lontana, con la voce</l>
<l>della sua donna, che per sempre seco</l>
<l>egli nell'infinito Hade portasse;</l>
<l>la rosea bocca apriva già; quand'egli</l>
<l>"No" disse: "voglio ricordar te sola".</l>
</lg>
</div2>
</div1>
<div1 type="poesia">
<head rend="italic">IL SONNO DI ODISSEO</head>
<div2 type="poesia">
<head rend="sc">I</head>
<lg>
<l>Per nove giorni, e notte e dì, la nave</l>
<l>nera filò, ché la portava il vento</l>
<l>e il timoniere, e ne reggeva accorta</l>
<l>la grande mano d'Odisseo le scotte;</l>
<l>né, lasso, ad altri le cedea, ché verso</l>
<l>la cara patria lo portava il vento.</l>
<l>Per nove giorni, e notte e dì, la nera</l>
<l>nave filò, né l'occhio mai distolse</l>
<l>l'eroe, cercando l'isola rupestre</l>
<l>tra il cilestrino tremolìo del mare;</l>
<l>pago se prima di morir vedesse</l>
<l>balzarne in aria i vortici del fumo.</l>
<l>Nel decimo, là dove era vanito</l>
<l>il nono sole in un barbaglio d'oro,</l>
<l>ora gli apparse non sapea che nero:</l>
<l>nuvola o terra? E gli balenò vinto</l>
<l>dall'alba dolce il grave occhio: e lontano</l>
<l>s'immerse il cuore d'Odisseo nel sonno.</l>
</lg>
</div2>
<div2 type="poesia">
<head rend="sc">II</head>
<lg>
<l>E venne incontro al volo della nave,</l>
<l>ecco, una terra, e veleggiava azzurra</l>
<l>tra il cilestrino tremolìo del mare;</l>
<l>e con un monte ella prendea del cielo,</l>
<l>e giù dal monte spumeggiando i botri</l>
<l>scendean tra i ciuffi dell'irsute stipe;</l>
<l>e ne' suoi poggi apparvero i filari</l>
<l>lunghi di viti, ed a' suoi piedi i campi</l>
<l>vellosi della nuova erba del grano:</l>
<l>e tutta apparve un'isola rupestre,</l>
<l>dura, non buona a pascere polledri,</l>
<l>ma sì di capre e sì di buoi nutrice:</l>
<l>e qua e là sopra gli aerei picchi</l>
<l>morian nel chiaro dell'aurora i fuochi</l>
<l>de' mandriani; e qua e là sbalzava</l>
<l>il mattutino vortice del fumo,</l>
<l>d'Itaca, alfine: ma non già lo vide</l>
<l>notando il cuore d'Odisseo nel sonno.</l>
</lg>
</div2>
<div2 type="poesia">
<head rend="sc">III</head>
<lg>
<l>Ed ecco a prua dell'incavata nave</l>
<l>volar parole, simili ad uccelli,</l>
<l>con fuggevoli sibili. La nave</l>
<l>radeva allora il picco alto del Corvo</l>
<l>e il ben cerchiato fonte; e se n'udiva</l>
<l>un grufolare fragile di verri;</l>
<l>ed ampio un chiuso si scorgea, di grandi</l>
<l>massi ricinto ed assiepato intorno</l>
<l>di salvatico pero e di prunalbo;</l>
<l>ed il divino mandrian dei verri,</l>
<l>presso la spiaggia, della nera scorza</l>
<l>spogliava con l'aguzza ascia un querciolo,</l>
<l>e grandi pali a rinforzare il chiuso</l>
<l>poi ne tagliò coi morsi aspri dell'ascia;</l>
<l>e sì e no tra lo sciacquìo dell'onde</l>
<l>giungeva al mare il roco ansar dei colpi,</l>
<l>d'Eumeo fedele: ma non già li udiva</l>
<l>tuffato il cuore d'Odisseo nel sonno.</l>
</lg>
</div2>
<div2 type="poesia">
<head rend="sc">IV</head>
<lg>
<l>E già da prua, sopra la nave, a poppa,</l>
<l>simili a freccie, andavano parole</l>
<l>con fuggevoli fremiti. La nave</l>
<l>era di faccia al porto di Forkyne;</l>
<l>e in capo ad esso si vedea l'olivo,</l>
<l>grande, fronzuto, e presso quello un antro:</l>
<l>l'antro d'affaccendate api sonoro,</l>
<l>quando in crateri ed anfore di pietra</l>
<l>filano la soave opra del miele:</l>
<l>e si scorgeva la sassosa strada</l>
<l>della città: si distinguea, tra il verde</l>
<l>d'acquosi ontani, la fontana bianca</l>
<l>e l'ara bianca, ed una eccelsa casa:</l>
<l>l'eccelsa casa d'Odisseo: già forse</l>
<l>stridea la spola fra la trama, e sotto</l>
<l>le stanche dita ricrescea la tela,</l>
<l>ampia, immortale... Oh! non udì ne vide</l>
<l>perduto il cuore d'Odisseo nel sonno.</l>
</lg>
</div2>
<div2 type="poesia">
<head rend="sc">V</head>
<lg>
<l>E su la nave, nell'entrare il porto,</l>
<l>il peggio vinse: sciolsero i compagni</l>
<l>gli otri, e la furia ne fischiò dei venti:</l>
<l>la vela si svoltò, si sbatté, come</l>
<l>peplo, cui donna abbandonò disteso</l>
<l>ad inasprire sopra aereo picco:</l>
<l>ecco, e la nave lontanò dal porto;</l>
<l>e un giovinetto stava già nel porto,</l>
<l>poggiato all'asta dalla bronzea punta:</l>
<l>e il giovinetto sotto il glauco olivo</l>
<l>stava pensoso; ed un veloce cane</l>
<l>correva intorno a lui scodinzolando:</l>
<l>e il cane dalle volte irrequiete</l>
<l>sostò, con gli occhi all'infinito mare;</l>
<l>e com'ebbe le salse orme fiutate,</l>
<l>ululò dietro la fuggente nave:</l>
<l>Argo, il suo cane: ma non già l'udiva</l>
<l>tuffato il cuore d'Odisseo nel sonno.</l>
</lg>
</div2>
<div2 type="poesia">
<head rend="sc">VI</head>
<lg>
<l>E la nave radeva ora una punta</l>
<l>d'Itaca scabra. E tra due poggi un campo</l>
<l>era, ben culto; il campo di Laerte;</l>
<l>del vecchio re; col fertile pometo;</l>
<l>coi peri e meli che Laerte aveva</l>
<l>donati al figlio tuttavia fanciullo;</l>
<l>ché lo seguiva per la vigna, e questo</l>
<l>chiedeva degli snelli alberi e quello:</l>
<l>tredici peri e dieci meli in fila</l>
<l>stavano, bianchi della lor fiorita:</l>
<l>all'ombra d'uno, all'ombra del più bianco,</l>
<l>era un vecchio, poggiato su la marra:</l>
<l>il vecchio, volto all'infinito mare</l>
<l>dove mugghiava il subito tumulto,</l>
<l>limando ai faticati occhi la luce,</l>
<l>riguardò dietro la fuggente nave:</l>
<l>era suo padre: ma non già lo vide</l>
<l>notando il cuore d'Odisseo nel sonno.</l>
</lg>
</div2>
<div2 type="poesia">
<head rend="sc">VII</head>
<lg>
<l>Ed i venti portarono la nave</l>
<l>nera più lungi. E subito aprì gli occhi</l>
<l>l'eroe, rapidi aprì gli occhi a vedere</l>
<l>sbalzar dalla sognata Itaca il fumo;</l>
<l>e scoprir forse il fido Eumeo nel chiuso</l>
<l>ben cinto, e forse il padre suo nel campo</l>
<l>ben culto: il padre che sopra la marra</l>
<l>appoggiato guardasse la sua nave;</l>
<l>e forse il figlio che poggiato all'asta</l>
<l>la sua nave guardasse: e lo seguiva,</l>
<l>certo, e intorno correa scodinzolando</l>
<l>Argo, il suo cane; e forse la sua casa,</l>
<l>la dolce casa ove la fida moglie</l>
<l>già percorreva il garrulo telaio:</l>
<l>guardò: ma vide non sapea che nero</l>
<l>fuggire per il violaceo mare,</l>
<l>nuvola o terra? e dileguar lontano,</l>
<l>emerso il cuore d'Odisseo dal sonno.</l>
</lg>
</div2>
</div1>
<div1 type="poesia">
<head rend="italic">L'ULTIMO VIAGGIO</head>
<div2 type="poesia">
<head rend="sc">I</head>
<head rend="sc">LA PALA</head>
<lg>
<l>Ed il timone al focolar sospese</l>
<l>in Itaca l'Eroe navigatore.</l>
<l>Stanco giungeva da un error terreno,</l>
<l>grave ai garretti, ch'egli avea compiuto</l>
<l>reggendo sopra il grande omero un remo.</l>
<l>Quelli cercava che non sanno il mare</l>
<l>né navi nere dalle rosse prore,</l>
<l>e non miste di sale hanno vivande.</l>
<l>E già più lune s'erano consunte</l>
<l>tra scabre rupi, nel cercare in vano</l>
<l>l'azzurro mare in cui tuffar la luce;</l>
<l>né da gran tempo più sentiva il cielo</l>
<l>l'odor di sale, ma l'odor di verde:</l>
<l>quando gli occorse un altro passeggero,</l>
<l>che disse; e il vento che ululò notturno,</l>
<l>si dibatteva, intorno loro, ai monti,</l>
<l>come orso in una fossa alta caduto:</l>
<l>"Uomo straniero, al re tu muovi? Oh! tardo!</l>
<l>Al re, già mondo è nel granaio il grano</l>
<l>Un dio mandò quest'alito, che soffia</l>
<l>anc'oggi, e ieri ventilò la lolla.</l>
<l>Oggi, o tarda opra, vana è la tua pala".</l>
<l>Disse; ma il cuore tutto rise accorto</l>
<l>all'Eroe che pensava le parole</l>
<l>del morto, cieco, dallo scettro d'oro.</l>
<l>Ché cieco ei vede, e tutto sa pur morto:</l>
<l>tra gli alti pioppi e i salici infecondi,</l>
<l>nella caligo, egli, bevuto al botro</l>
<l>il sangue, disse: "Misero, avrai pace</l>
<l>quando il ben fatto remo della nave</l>
<l>ti sia chiamato un distruttor di paglie".</l>
<l>Ed ora il cuore, a quel pensier, gli rise.</l>
<l>E disse: "Uomo terrestre, ala! non pala!</l>
<l>Ma sia. Ben ora qui fermarla io voglio</l>
<l>nella compatta aridità del suolo.</l>
<l>Un fine ha tutto. In ira a un dio da tempo</l>
<l>io volo foglia a cui s'adira il vento".</l>
<l>E l'altro ancora ad Odisseo parlava:</l>
<l>"Chi, donde sei degli uomini? venuto</l>
<l>come, tra noi? Non già per l'aere brullo,</l>
<l>come alcuno dei cigni longicolli,</l>
<l>ma scambiando tra loro i due ginocchi.</l>
<l>Parlami, e narra senza giri il vero".</l>
</lg>
</div2>
<div2 type="poesia">
<head rend="sc">II</head>
<head rend="sc">L'ALA</head>
<lg>
<l>E rispose l'Eroe molto vissuto:</l>
<l>"Tutto ti narro senza giri il vero.</l>
<l>Sono, a voi sconosciuti, uomini, anch'essi</l>
<l>mortali sì, ma, come dei, celesti,</l>
<l>che non coi piedi, come i lenti bovi,</l>
<l>vanno, e con la vicenda dei ginocchi,</l>
<l>ma con la spinta delle aeree braccia,</l>
<l>come gli uccelli, ed hanno il color d'aria</l>
<l>sotto di sé, vasto. Io vidi viaggiando</l>
<l>sbocciar le stelle fuor del cielo infranto,</l>
<l>sotto questi occhi, e il guidator del Carro</l>
<l>venir con me fischiando ai buoi lontano,</l>
<l>e l'auree rote lievi sbalzar sulla</l>
<l>tremola ghiaia della strada azzurra.</l>
<l>Né sempre l'ali noi tra cielo e cielo</l>
<l>battiamo: spesso noi prendiamo il vento:</l>
<l>a mezzo un ringhio acuto, per le froge</l>
<l>larghe prendiamo il vano vento folle,</l>
<l>che ci conduca, e con la forte mano</l>
<l>le briglie io reggo per frenarlo al passo.</l>
<l>Ma un dio ce n'odia, come voi la terra</l>
<l>odia, che voi sostenta sì, ma spezza.</l>
<l>Ch'ha tutto un fine. Or tu fa che un torello</l>
<l>dal re mi venga, ed un agnello e un verro;</l>
<l>che qui ne onori quell'ignoto iddio".</l>
<l>E l'altro ancora rispondea stupito:</l>
<l>"L'ignoto è grande, e grande più, se dio.</l>
<l>Or vieni al re, che raddolcito ha il cuore</l>
<l>oggi, che il grano gli avanzò le corbe".</l>
<l>Così l'eroe divino in una forra</l>
<l>selvosa il remo suo piantò, la lieve</l>
<l>ala incrostata dalla salsa gromma.</l>
<l>Al dio sdegnato per il suo Ciclope,</l>
<l>egli uccise un torello ed un agnello</l>
<l>e terzo un verro montator di scrofe;</l>
<l>e poi discese, e insieme a lui più lune</l>
<l>vennero, e l'una dopo l'altra ognuna</l>
<l>sé, girando tra roccie aspre, consunse.</l>
<l>L'ultima, piena tremolò sul mare</l>
<l>riscintillante, e su la bianca sabbia,</l>
<l>piccola e nera gli mostrò la nave,</l>
<l>e i suoi compagni, ch'attendean guardando</l>
<l>a monte, muti. Ed ei salpò. Sbalzare</l>
<l>vide ancora le rote auree del Carro</l>
<l>sopra le ghiaie dell'azzurra strada:</l>
<l>rivide il fumo salir su, rivide</l>
<l>Itaca scabra, e la sua grande casa.</l>
<l>Dove il timone al focolar sospese.</l>
</lg></div2>
<div2 type="poesia">
<head rend="sc">III</head>
<head rend="sc">LE GRU NOCCHIERE</head>
<lg>
<l>E un canto allora venne a lui dall'alto,</l>
<l>di su le nubi, di raminghe gru.</l>
<l>- Sospendi al fumo ora il timone, e dormi.</l>
<l>Le Gallinelle fuggono lo strale</l>
<l>già d'Orione, e son cadute in mare.</l>
<l>Rincalza su la spiaggia ora la nave</l>
<l>nera con pietre, che al ventar non tremi,</l>
<l>Eroe; ché sono per soffiare i venti.</l>
<l>L'alleggio della stiva apri, che l'acqua</l>
<l>scoli e non faccia poi funghir le doghe,</l>
<l>Eroe; ché sono per cader le pioggie.</l>
<l>Sospendi al fumo ora il timone, e in casa</l>
<l>tieni all'asciutto i canapi ritorti,</l>
<l>ogni arma, ogni ala della nave, e dormi.</l>
<l>Ché viene il verno, viene il freddo acuto</l>
<l>che fa nei boschi bubbolar le fiere</l>
<l>che fuggono irte con la coda al ventre:</l>
<l>quando a tre piedi, il filo della schiena</l>
<l>rotto a metà, la grigia testa bassa,</l>
<l>il vecchio va sotto la neve bianca;</l>
<l>e il randagio pitocco entra dal fabbro,</l>
<l>nella fucina aperta, e prende sonno</l>
<l>un poco al caldo tra l'odor di bronzo.</l>
<l>Navigatore di cent'arti, dormi</l>
<l>nell'alta casa, o, se ti piace, solca</l>
<l>ora la terra, dopo arata l'onda. -</l>
<l>Questo era canto che rodeva il cuore</l>
<l>del timoniere, che volgea la barra</l>
<l>verso un approdo, e tedio avea dell'acqua;</l>
<l>ché passavano, agli uomini gridando</l>
<l>giunto il maltempo, venti nevi pioggie,</l>
<l>e lo sparire delle stelle buone;</l>
<l>e tra le nubi esse con fermo cuore,</l>
<l>gittando rauche grida alla burrasca,</l>
<l>andavano, e coi remi battean l'aria.</l>
</lg>
</div2>
<div2 type="poesia">
<head rend="sc">IV</head>
<head rend="sc">LE GRU GUERRIERE</head>
<lg>
<l>Dicean - Dormi - al nocchiero - Ara - al villano,</l>
<l>di su le nubi, le raminghe gru.</l>
<l>- Ara: la stanga dell'aratro al giogo</l>
<l>lega dei bovi; ché tu n'hai, ben d'erbe</l>
<l>sazi, in capanna, o figlio di Laerte.</l>
<l>Fatti col cuoio d'un di loro, ucciso,</l>
<l>un paio d'uose, che difenda il freddo,</l>
<l>ma prima il dentro addenserai di feltro;</l>
<l>e cucirai coi tendini del bove</l>
<l>pelli de' primi nati dalle capre,</l>
<l>che a te dall'acqua parino le spalle;</l>
<l>e su la testa ti porrai la testa</l>
<l>d'un vecchio lupo, che ti scaldi, e i denti</l>
<l>bianchi digrigni tra il nevischio e i venti.</l>
<l>Arare il campo, non il mare, è tempo,</l>
<l>da che nel cielo non si fa vedere</l>
<l>più quel branchetto delle sette stelle.</l>
<l>Sessanta giorni dopo volto il sole,</l>
<l>quando ritorni il conduttor del Carro,</l>
<l>allor dolce è la brezza, il mare è calmo;</l>
<l>brilla Boote a sera, e sul mattino</l>
<l>tornata già la rondine cinguetta,</l>
<l>che il mare è calmo e che dolce è la brezza.</l>
<l>La brezza chiama a sé la vela, il mare</l>
<l>chiama a sé il remo; e resta qua canoro</l>
<l>il cuculo a parlare al vignaiolo. -</l>
<l>Questo era canto che mordeva il cuore</l>
<l>a chi non bovi e sol avea l'aratro;</l>
<l>ch'egli ha bel dire "Prestami il tuo paro!"</l>
<l>Son le faccende, ed ora ogni bifolco</l>
<l>semina, e poi, sicuro della fame,</l>
<l>ode venti fischiare, acque scrosciare,</l>
<l>ilare. E intanto esse, le gru, moveano</l>
<l>verso l'oceano, a guerra, in righe lunghe,</l>
<l>empiendo il cielo d'un clangor di trombe.</l>
</lg>
</div2>
<div2 type="poesia">
<head rend="sc">V</head>
<head rend="sc">IL REMO CONFITTO</head>
<lg>
<l>E per nove anni al focolar sedeva,</l>
<l>di sua casa, l'Eroe navigatore:</l>
<l>ché più non gli era alcuno error marino</l>
<l>dal fato ingiunto e alcuno error terrestre.</l>
<l>Sì, la vecchiaia gli ammollia le membra</l>
<l>a poco a poco. Ora dovea la morte</l>
<l>fuori del mare giungergli, soave,</l>
<l>molto soave, e né coi dolci strali</l>
<l>dovea ferirlo, ma fiatar leggiera</l>
<l>sopra la face cui già l'uragano</l>
<l>frustò, ma fece divampar più forte.</l>
<l>E i popoli felici erano intorno,</l>
<l>che il figlio, nato lungi alle battaglie,</l>
<l>savio reggeva in abbondevol pace.</l>
<l>Crescean nel chiuso del fedel porcaio</l>
<l>fioridi i verri dalle bianche zanne,</l>
<l>e nei ristretti pascoli più tanti</l>
<l>erano i bovi dalle larghe fronti,</l>
<l>e tante più dal Nerito le capre</l>
<l>pendean strappando irsuti pruni e stipe,</l>
<l>e molto sotto il tetto alto giaceva</l>
<l>oro, bronzo, olezzante olio d'oliva.</l>
<l>Ma raro nella casa era il convito,</l>
<l>né più sonava l'ilare tumulto</l>
<l>per il grande atrio umbratile; ché il vecchio</l>
<l>più non bramava terghi di giovenco,</l>
<l>né coscie gonfie d'adipe, di verro;</l>
<l>amava, invano, la fioril vivanda,</l>
<l>il dolce loto, cui chi mangia, è pago,</l>
<l>né altro chiede che brucar del loto.</l>
<l>Così le soglie dell'eccelsa casa</l>
<l>or d'Odissèo dimenticò l'aedo</l>
<l>dai molti canti, e il lacero pitocco,</l>
<l>che l'un corrompe e l'altro orna il convito.</l>
<l>E il Laertiade ora vivea solingo</l>
<l>fuori del mare, come il vecchio remo</l>
<l>scabro di salsa gromma, che piantato</l>
<l>lungi avea dalle salse aure nel suolo,</l>
<l>e strettolo, ala, tra le glebe gravi.</l>
<l>E il grigio capo dell'Eroe tremava,</l>
<l>avanti al mormorare della fiamma,</l>
<l>come là, nella valle solitaria,</l>
<l>quel remo al soffio della tramontana.</l>
</lg>
</div2>
<div2 type="poesia">
<head rend="sc">VI</head>
<head rend="sc">IL FUSO AL FUOCO</head>
<lg>
<l>E per nove anni ogni anno udì la voce,</l>
<l>di su le nubi, delle gru raminghe</l>
<l>che diceano - Ara - che diceano - Dormi -;</l>
<l>ed alternando squilli di battaglia</l>
<l>coi remi in lunghe righe battean l'aria:</l>
<l>- mentre noi guerreggiamo, ara, o villano;</l>
<l>dormi, o nocchiero, noi veleggeremo. -</l>
<l>E il canto il cuore dell'Eroe mangiava,</l>
<l>chiuso alle genti come un aratore</l>
<l>cui per sementa mancano i due bovi.</l>
<l>Sedeva al fuoco, e la sua vecchia moglie,</l>
<l>la bene oprante, contro lui sedeva,</l>
<l>tacita. E per le fauci del camino</l>
<l>fuligginose, allo spirar de' venti</l>
<l>umidi, ardeano fisse le faville;</l>
<l>ardean, lievi sbraciando, le faville</l>
<l>sul putre dorso dei lebeti neri.</l>
<l>Su quelle intento si perdea con gli occhi</l>
<l>avvezzi al cielo il corridor del mare.</l>
<l>E distingueva nel sereno cielo</l>
<l>le fuggitive Pleiadi e Boote</l>
<l>tardi cadente e l'Orsa, anche nomata</l>
<l>il Carro, che lì sempre si rivolge,</l>
<l>e sola è sempre del nocchier compagna.</l>
<l>E il fulgido Odisseo dava la vela</l>
<l>al vento uguale, e ferme avea le scotte,</l>
<l>e i buoni suoi remigatori stanchi</l>
<l>poneano i remi lungo le scalmiere.</l>
<l>La nave con uno schioccar di tela</l>
<l>correa da sé nella stellata notte,</l>
<l>e prendean sonno i marinai su i banchi,</l>
<l>e lei portava il vento e il timoniere.</l>
<l>L'Eroe giaceva in un'irsuta pelle,</l>
<l>sopra coperta, a poppa della nave,</l>
<l>e, dietro il capo, si fendeva il mare</l>
<l>con lungo scroscio e subiti barbagli.</l>
<l>Egli era fisso in alto, nelle stelle,</l>
<l>ma gli occhi il sonno gli premea, soave,</l>
<l>e non sentiva se non sibilare</l>
<l>la brezza nelle sartie e nelli stragli.</l>
<l>E la moglie appoggiata all'altro muro</l>
<l>faceva assiduo sibilare il fuso.</l>
</lg>
</div2>
<div2 type="poesia">
<head rend="sc">VII</head>
<head rend="sc">LA ZATTERA</head>
<lg>
<l>E gli dicea la veneranda moglie:</l>
<l>"Divo Odisseo, mi sembra oggi quel giorno</l>
<l>che ti rividi. Io ti sedea di contro,</l>
<l>qui, nel mio seggio. Stanco eri di mare,</l>
<l>eri, divo Odisseo, sazio di sangue!</l>
<l>Come ora. Muto io ti vedeva al lume</l>
<l>del focolare, fissi gli occhi in giù".</l>
<l>Fissi in giù gli occhi. presso la colonna,</l>
<l>egli taceva: ché ascoltava il cuore</l>
<l>suo che squittiva come cane in sogno.</l>
<l>E qualche foglia d'ellera sul ciocco</l>
<l>secco crocchiava, e d'uno stizzo il vento</l>
<l>uscìa fischiando; ma l'Eroe crocchiare</l>
<l>udiva un po' la zattera compatta,</l>
<l>opera sua nell'isola deserta.</l>
<l>Su la decimottava alba la zattera</l>
<l>egli sentì brusca salire al vento</l>
<l>stridulo; e l'uomo su la barca solo</l>
<l>era, e sola la barca era sul mare:</l>
<l>soli con qualche errante procellaria.</l>
<l>E di là donde tralucea già l'alba</l>
<l>ora appariva una catena fosca</l>
<l>d'aeree nubi, e torbide a prua l'onde</l>
<l>picchiavano; ecco e si sventò la vela.</l>
<l>E l'uomo allora udì di contro un canto</l>
<l>di torte conche, e divinò che dietro</l>
<l>quelle il nemico, il truce dio del mare,</l>
<l>venìa tornando ai suoi cerulei campi.</l>
<l>Lui vide, e rise il dio con uno schianto</l>
<l>secco di tuono che rimbombò tetro;</l>
<l>e venne. Udiva egli lo sciabordare</l>
<l>delle ruote e il nitrir degli ippocampi.</l>
<l>E volavano al cielo alto le schiume</l>
<l>dalle lor bocche masticanti il morso;</l>
<l>e l'uragano fumido di sghembo</l>
<l>sferzava lor le groppe di serpente.</l>
<l>Soli nel mare erano l'uomo e il nume;</l>
<l>e il nume ergeva su l'ondate il torso</l>
<l>largo, e scoteva il gran capo; e tra il nembo</l>
<l>folgoreggiava il lucido tridente.</l>
<l>E il Laertiade al cuore Suo parlava,</l>
<l>ch'altri non v'era; e sotto avea la barra.</l>
</lg>
</div2>
<div2 type="poesia">
<head rend="sc">VIII</head>
<head rend="sc">LE RONDINI</head>
<lg>
<l>E per nove anni egli aspettò la morte</l>
<l>che fuor del mare gli dovea soave</l>
<l>giungere; e sì, nel decimo, su l'alba,</l>
<l>giunsero a lui le rondini, dal mare.</l>
<l>Egli dormia sul letto traforato</l>
<l>cui sosteneva un ceppo d'oleastro</l>
<l>barbato a terra; e marinai sognava</l>
<l>parlare sparsi per il mare azzurro</l>
<l>E si destò con nell'orecchio infuso</l>
<l>quel vocìo fioco; ed ascoltò seduto:</l>
<l>erano rondini, e sonava intorno</l>
<l>l'umbratile atrio per il lor sussurro.</l>
<l>E si gittò sugli omeri le pelli</l>
<l>caprine, ai piedi si legò le dure</l>
<l>uose bovine: e su la testa il lupo</l>
<l>facea nell'ombra biancheggiar le zanne.</l>
<l>E piano uscì dal talamo, non forse</l>
<l>udisse il lieve cigolio la moglie;</l>
<l>ma lei teneva un sonno alto, divino,</l>
<l>molto soave, simile alla morte.</l>
<l>E il timone staccò dal focolare,</l>
<l>affumicato, e prese una bipenne.</l>
<l>Ma non moveva il molto accorto al mare,</l>
<l>subito, sì per colli irti di quercie,</l>
<l>per un viotterello aspro, e mortali</l>
<l>trovò ben pochi per la via deserta;</l>
<l>e disse a un mandriano segaligno,</l>
<l>che per un pioppo secco era la scure;</l>
<l>e disse ad una riccioluta ancella,</l>
<l>che per uno stabbiolo era il timone:</l>
<l>così parlava il tessitor d'inganni,</l>
<l>e non senz'ali era la sua parola.</l>
<l>E poi soletto deviò volgendo</l>
<l>l'astuto viso al fresco alito salso.</l>
<l>Le quercie ai piedi gli spargean le foglie</l>
<l>roggie che scricchiolavano al suo passo.</l>
<l>Gemmava il fico, biancheggiava il pruno,</l>
<l>e il pero avea ne' rosei bocci il fiore.</l>
<l>E di su l'alto Nerito il cuculo</l>
<l>contava arguto il su e giù de l'onde.</l>
<l>E già l'Eroe sentiva sotto i piedi</l>
<l>non più le foglie ma scrosciar la sabbia;</l>
<l>né più pruni fioriti, ma vedeva</l>
<l>i giunchi scabri per i bianchi nicchi;</l>
<l>e infine apparve avanti al mare azzurro</l>
<l>l'Eroe vegliardo col timone in collo</l>
<l>e la bipenne; e l'inquieto mare,</l>
<l>mare infinito, fragoroso mare,</l>
<l>su la duna lassù lo riconobbe</l>
<l>col riso innumerevole dell'onde.</l>
</lg>
</div2>
<div2 type="poesia">
<head rend="sc">IX</head>
<head rend="sc">IL PESCATORE</head>
<lg>
<l>Ma lui vedendo, ecco di subito una</l>
<l>rondine deviò con uno strillo.</l>
<l>Ch'ella tornava. Ora Odisseo con gli occhi</l>
<l>cercava tutto il grigio lido curvo,</l>
<l>s'egli vedesse la sua nave in secco.</l>
<l>Ma non la vide; e vide un uomo, un vecchio</l>
<l>di triti panni, chino su la sabbia</l>
<l>raspare dove boccheggiava il mare</l>
<l>alternamente. A lui fu sopra, e disse:</l>
<l>"Abbiamo nulla, o pescator di rena?</l>
<l>Ben vidi, errando su la nave nera,</l>
<l>uomo seduto in uno scoglio aguzzo</l>
<l>reggere un filo pendulo sul flutto;</l>
<l>ma il lungo filo tratto giù dal piombo</l>
<l>porta ai pesci un adunco amo di bronzo</l>
<l>che sì li uncina; e ne schermisce il morso</l>
<l>un liscio cerchio di bovino corno.</l>
<l>Ché l'uomo, quando è roso dalla fame,</l>
<l>mangia anche il sacro pesce che la carne</l>
<l>cruda divora. Io vidi, anzi, mortali</l>
<l>gittar le reti dalle curve navi,</l>
<l>sempre aliando sui pescosi gorghi,</l>
<l>come le folaghe e gli smerghi ombrosi.</l>
<l>E vidi i pesci nella grigia sabbia</l>
<l>avvoltolarsi, per desìo dell'acqua,</l>
<l>versati fuori della rete a molte</l>
<l>maglie; e morire luccicando al sole.</l>
<l>Ma non vidi senz'amo e senza rete</l>
<l>niuno mai fare tali umide prede,</l>
<l>o vecchio, e niuno farsi mai vivanda</l>
<l>di tali scabre chiocciole dell'acqua,</l>
<l>che indosso hanno la nave, oppur dei granchi,</l>
<l>che indosso hanno l'incudine dei fabbri".</l>
<l>E il malvestito al vecchio Eroe rispose:</l>
<l>"Tristo il mendico che al convito sdegna</l>
<l>cibo che lo scettrato re gli getta,</l>
<l>sia tibia ossuta od anche pingue ventre.</l>
<l>Ché il Tutto, buono, ha tristo figlio: il Niente.</l>
<l>Prendo ciò che il mio grande ospite m'offre,</l>
<l>che dona, cupo brontolando in cuore,</l>
<l>ma dona: il mare fulgido e canoro,</l>
<l>ch'è sordo in vero, ma più sordo è l'uomo".</l>
<l>Or al mendico il vecchio Eroe rispose:</l>
<l>"O non ha la rupestre Itaca un buono</l>
<l>suo re ch'ha in serbo molto bronzo e oro?</l>
<l>che verri impingua, negli stabbi, e capre?</l>
<l>cui molto odora nei canestri il pane?</l>
<l>Non forse il senno d'Odisseo qui regge,</l>
<l>che molto errò, molto in suo cuor sofferse?</l>
<l>e fu pitocco e malvestito anch'esso.</l>
<l>Non sai la casa dal sublime tetto,</l>
<l>del Laertiade fulgido Odisseo?"</l>
</lg>
</div2>
<div2 type="poesia">
<head rend="sc">X</head>
<head rend="sc">LA CONCHIGLIA</head>
<lg>
<l>Il malvestito non volgeva il capo</l>
<l>dal mare alterno, ed al ricurvo orecchio</l>
<l>teneva un'aspra tortile conchiglia,</l>
<l>come ascoltasse. Or all'Eroe rispose:</l>
<l>"O Laertiade fulgido Odisseo,</l>
<l>so la tua casa. Ma non io pitocco</l>
<l>querulo sono, poi che fui canoro</l>
<l>eroe, maestro io solo a me. Trovai</l>
<l>sparsi nel cuore gl'infiniti canti.</l>
<l>A te cantai, divo Odisseo, da quando</l>
<l>pieno di morti fu l'umbratile atrio,</l>
<l>simili a pesci quali il pescatore</l>
<l>lasciò morire luccicando al sole.</l>
<l>E vedo ancor le schiave moriture</l>
<l>terger con acqua e con porose spugne</l>
<l>il sangue, e molto era il singulto e il grido.</l>
<l>A te cantavo, e tu bevendo il vino</l>
<l>cheto ascoltavi. E poi t'increbbe il detto</l>
<l>minor del fatto. Ascolto or io l'aedo,</l>
<l>solo, in silenzio. Ché gittai la cetra,</l>
<l>io. La raccolse con la mano esperta</l>
<l>solo di scotte un marinaio, un vecchio</l>
<l>dagli occhi rossi. Or chi la tocca? Il vento".</l>
<l>Or all'Aedo il vecchio Eroe rispose:</l>
<l>"Terpiade Femio, e me vecchiezza offese</l>
<l>a te: ché tolse ad ambedue piacere</l>
<l>ciò che già piacque. Ma non mai che nuova</l>
<l>non mi paresse la canzon più nuova</l>
<l>di Femio, o Femio; più nuova e più bella:</l>
<l>m'erano vecchie d'Odisseo le gesta.</l>
<l>Sonno è la vita quando è già vissuta:</l>
<l>sonno; ché ciò che non è tutto, è nulla.</l>
<l>Io, desto alfine nella patria terra,</l>
<l>ero com'uomo che nella novella</l>
<l>alba sognò, né sa qual sogno, e pensa</l>
<l>che molto è dolce a ripensar qual era.</l>
<l>Or io mi voglio rituffar nel sonno,</l>
<l>s'io trovi in fondo dell'oblio quel sogno.</l>
<l>Tu verrai meco. Ma mi narra il vero:</l>
<l>qual canto ascolti, di qual dolce aedo?</l>
<l>Ch'io non so, nella scabra isola, che altri</l>
<l>abbia nel cuore inseminati i canti".</l>
<l>E il vecchio Aedo al vecchio Eroe rispose:</l>
<l>"Questo, di questo. Un nicchio vile, un lungo</l>
<l>tortile nicchio, aspro di fuori, azzurro</l>
<l>di dentro, e puro, non, Eroe, più grande</l>
<l>del nostro orecchio; e tutto ha dentro il mare,</l>
<l>con le burrasche e le ritrose calme,</l>
<l>coi venti acuti e il ciangottìo dell'acque.</l>
<l>Una conchiglia, breve, perché l'oda</l>
<l>il breve orecchio, ma che il tutto v'oda;</l>
<l>tale è l'Aedo. Pure a te non piacque".</l>
<l>Con un sorriso il vecchio Eroe rispose:</l>
<l>"Terpiade Femio, assai più grande è il mare!"</l>
</lg>
</div2>
<div2 type="poesia">
<head rend="sc">XI</head>
<head rend="sc">LA NAVE IN SECCO</head>
<lg>
<l>E il vecchio Aedo e il vecchio Eroe movendo</l>
<l>seguian la spiaggia del sonante mare,</l>
<l>molto pensando, e là, sul curvo lido,</l>
<l>piccola e nera, apparve lor la nave.</l>
<l>Vedean la poppa, e n'era lunga l'ombra</l>
<l>sopra la sabbia; né molt'alto il sole.</l>
<l>E sopra lei bianchi tra mare e cielo</l>
<l>galleggiavano striduli gabbiani.</l>
<l>E vide l'occhio dell'Eroe che fresca</l>
<l>era la pece: e vide che le pietre</l>
<l>giaceano in parte, ché placato il vento</l>
<l>già non faceva più brandir la nave;</l>
<l>e vide in giro dagli scalmi acuti</l>
<l>pender gli stroppi di bovino cuoio;</l>
<l>e vide dal righino alto di poppa</l>
<l>sporger le pale di ben fatti remi.</l>
<l>Gli rise il cuore, poi che pronta al corso</l>
<l>era la nave; e le moveva intorno,</l>
<l>come al carro di guerra agile auriga</l>
<l>prima di addurre i due cavalli al giogo.</l>
<l>E venuto alla prua rossa di minio,</l>
<l>sopra la sabbia vide assisi in cerchio</l>
<l>i suoi compagni tutti volti al mare</l>
<l>tacitamente; e si godeano il sole,</l>
<l>e la primaverile brezza arguta</l>
<l>s'udian fischiare nelle bianche barbe.</l>
<l>Sedean come per uso i longiremi</l>
<l>vecchi compagni d'Odisseo sul lido,</l>
<l>e da dieci anni lo attendean sul mare</l>
<l>col tempo bello e con la nuova aurora.</l>
<l>E veduta la rondine, le donne</l>
<l>recavano alla nave alte sul capo</l>
<l>l'anfore piene di fiammante vino</l>
<l>e pieni d'orzo triturato gli otri.</l>
<l>E prima che la nuova alba spargesse</l>
<l>le rose, in cielo, essi veniano al mare,</l>
<l>i longiremi d'Odisseo compagni,</l>
<l>reggendo sopra il forte omero i remi,</l>
<l>ognuno il suo. Poi su la rena assisi</l>
<l>stavano, sotto la purpurea prora,</l>
<l>con gli occhi rossi a numerar le ondate,</l>
<l>ad ascoltarsi il vento nelle barbe,</l>
<l>ad ascoltare striduli gabbiani,</l>
<l>cantare in mare marinai lontani.</l>
<l>Poi quando il sole si tuffava e quando</l>
<l>sopra venia l'oscurità, ciascuno</l>
<l>prendeva il remo, ed alle sparse case</l>
<l>tornavan muti per le strade ombrate.</l>
</lg>
</div2>
<div2 type="poesia">
<head rend="sc">XII</head>
<head rend="sc">IL TIMONE</head>
<lg>
<l>Ed ecco, appena il vecchio Eroe comparve</l>
<l>sorsero tutti, fermi in lui con gli occhi.</l>
<l>Come quando nel verno ispido i bovi</l>
<l>giacciono, avvinti, innanzi al lor presepe;</l>
<l>sdraiati a terra ruminano il pasto</l>
<l>povero, mentre frusciano l'acquate;</l>
<l>se con un fascio d'odoroso fieno</l>
<l>viene il bifolco, sorgono, pur lenta-</l>
<l>mente, né gli occhi stolgono dal fascio:</l>
<l>così sorsero i vecchi, ma nessuno</l>
<l>gli andava, stretto da pudor, più presso.</l>
<l>Ed egli, sotto il teschio irto del lupo,</l>
<l>così parlò tra lo sciacquìo del mare:</l>
<l>"Compagni, udite ciò che il cuor mi chiede</l>
<l>sino da quando ritornai per sempre.</l>
<l>Per sempre? chiese, e, No, rispose il cuore.</l>
<l>Tornare, ei volle; terminar, non vuole.</l>
<l>Si desse, giunti alla lor selva, ai remi</l>
<l>barbàre in terra e verzicare abeti!</l>
<l>Ma no! Né può la nera nave al fischio</l>
<l>del vento dar la tonda ombra di pino.</l>
<l>E pur non vuole il rosichìo del tarlo,</l>
<l>ma l'ondata, ma il vento e l'uragano.</l>
<l>Anch'io la nube voglio, e non il fumo;</l>
<l>il vento, e non il sibilo del fuso,</l>
<l>non l'odioso fuoco che sornacchia,</l>
<l>ma il cielo e il mare che risplende e canta.</l>
<l>Compagni, come il nostro mare io sono,</l>
<l>ch'è bianco all'orlo, ma cilestro in fondo.</l>
<l>Io non so che lasciai, quando alla fune</l>
<l>diedi, lo stolto che pur fui, la scure;</l>
<l>nell'antro a mare ombrato da un gran lauro,</l>
<l>nei prati molli di viola e d'appio,</l>
<l>o dove erano cani d'oro a guardia,</l>
<l>immortalmente, della grande casa,</l>
<l>e dove uomini in forma di leoni</l>
<l>battean le lunghe code in veder noi,</l>
<l>o non so dove. E vi ritorno. Io vedo</l>
<l>che ciò che feci è già minor del vero.</l>
<l>Voi lo sapete, che portaste al lido</l>
<l>negli otri l'orzo triturato, e il vino</l>
<l>color di fiamma nel ben chiuso doglio,</l>
<l>che l'uno è sangue e l'altro a noi midollo.</l>
<l>E spalmaste la pece alla carena,</l>
<l>ch'è come l'olio per l'ignudo atleta;</l>
<l>e portaste le gomene che serpi</l>
<l>dormono in groppo o sibilano ai venti;</l>
<l>e toglieste le pietre, anche portaste</l>
<l>l'aerea vela; alla dormente nave,</l>
<l>che sempre sogna nel giacere in secco,</l>
<l>portaste ognun la vostra ala di remo;</l>
<l>e ora dunque alla ben fatta nave</l>
<l>che manca più, vecchi compagni? Al mare</l>
<l>la vecchia nave: amici, ecco il timone".</l>
<l>Così parlò tra il sussurrìo dell'onde.</l>
</lg>
</div2>
<div2 type="poesia">
<head rend="sc">XIII</head>
<head rend="sc">LA PARTENZA</head>
<lg>
<l>Ed ecco a tutti colorirsi il cuore</l>
<l>dell'azzurro color di lontananza;</l>
<l>e vi scorsero l'ombra del Ciclope</l>
<l>e v'udirono il canto della Maga:</l>
<l>l'uno parava sufolando al monte</l>
<l>pecore tante, quante sono l'onde;</l>
<l>l'altra tessea cantando l'immortale</l>
<l>sua tela così grande come il mare.</l>
<l>E tutti al mare trassero la nave</l>
<l>Su travi tonde, come su le ruote;</l>
<l>e avvinsero gli ormeggi ad un lentisco</l>
<l>che verzicava sopra un erto scoglio;</l>
<l>e già salito, il vecchio Eroe nell'occhio</l>
<l>fece passar la barra del timone;</l>
<l>e stette in piedi sopra la pedagna.</l>
<l>Era seduto presso lui l'Aedo.</l>
<l>E con un cenno fece ai remiganti</l>
<l>salir la nave ed impugnare il remo</l>
<l>Egli tagliò la fune con la scure.</l>
<l>E cantava un cuculo tra le fronde,</l>
<l>cantava nella vigna un potatore,</l>
<l>passava un gregge lungo su la rena</l>
<l>con incessante gemere d'agnelli,</l>
<l>ricciute donne in lavatoi perenni</l>
<l>batteano a gara i panni alto cianciando,</l>
<l>e dalle case d'Itaca rupestre</l>
<l>balzava in alto il fumo mattutino.</l>
<l>E i marinai seduti alle scalmiere</l>
<l>facean coi remi biancheggiar il flutto.</l>
<l>E Femio vide sopra un alto groppo</l>
<l>di cavi attorti la vocal sua cetra,</l>
<l>la cetra ch'egli aveva gittata, e un vecchio</l>
<l>dagli occhi rossi lieto avea raccolta</l>
<l>e portata alla nave, ai suoi compagni;</l>
<l>ed era a tutti, l'aurea cetra, a cuore,</l>
<l>come a bambino infante un rondinotto</l>
<l>morto, che così morto egli carezza</l>
<l>lieve con dita inabili e gli parla,</l>
<l>e teme e spera che gli prenda il volo.</l>
<l>E Femio prese la sua cetra, e lieve</l>
<l>la toccò, poi, forte intonò la voga</l>
<l>ai remiganti. E quell'arguto squillo</l>
<l>svegliò nel cuore immemore dei vecchi</l>
<l>canti sopiti; e curvi sopra i remi</l>
<l>cantarono con rauche esili voci.</l>
<l>- Ecco la rondine! Ecco la rondine! Apri!</l>
<l>ch'ella ti porta il bel tempo, i belli anni.</l>
<l>È nera sopra, ed il suo petto è bianco.</l>
<l>È venuta da uno che può tanto.</l>
<l>Oh! apriti da te, uscio di casa,</l>
<l>ch'entri costì la pace e l'abbondanza,</l>
<l>e il vino dentro il doglio da sé vada</l>
<l>e il pane d'orzo empia da sé la madia.</l>
<l>Uno anc'a noi, col sesamo, puoi darne!</l>
<l>Presto, ché non siam qui per albergare.</l>
<l>Apri, ché sto su l'uscio a piedi nudi!</l>
<l>Apri, ché non siam vecchi ma fanciulli! -</l>
</lg>
</div2>
<div2 type="poesia">
<head rend="sc">XIV</head>
<head rend="sc">IL PITOCCO</head>
<lg>
<l>Cantavano; e il lor canto era fanciullo,</l>
<l>dei tempi andati; non sapean che quello.</l>
<l>E nella stiva in cui giaceva immerso</l>
<l>nel dolce sonno, si stirò le braccia</l>
<l>e si sfregò le palpebre coi pugni</l>
<l>Iro, il pitocco. E niuno lo sapeva</l>
<l>laggiù, qual grosso baco che si chiude</l>
<l>in un irsuto bozzolo lanoso,</l>
<l>forse a dormire. Ché solea nel verno</l>
<l>lì nella nave d'Odisseo dormire,</l>
<l>se lo cacciava dalla calda stalla</l>
<l>l'uomo bifolco, o s'ei temeva i cani</l>
<l>del pecoraio. Nella buona estate</l>
<l>dormia sotto le stelle alla rugiada.</l>
<l>Ora quivi obliava la vecchiaia</l>
<l>trista e la fame; quando il suono e il canto</l>
<l>lo destò. Dentro gli ondeggiava il cuore:</l>
<l>- Non odo il suono della cetra arguta?</l>
<l>Dunque non era sogno il mio, che or ora</l>
<l>portavo ai proci, ai proci morti, un messo:</l>
<l>ed ecco nell'opaco atrio la cetra</l>
<l>udivo, e le lor voci esili e rauche. -</l>
<l>Invero udiva il tintinnio tuttora</l>
<l>e il canto fioco tra il fragor dell'onde,</l>
<l>qual di querule querule ranelle</l>
<l>per un'acquata, quando ancor c'è il sole.</l>
<l>E tra sé favellava Iro il pitocco:</l>
<l>- O son presso ad un vero atrio di vivi?</l>
<l>e forse alcuno mi tirò pel piede</l>
<l>sino al cortile, poi che la mascella</l>
<l>sotto l'orecchio mi fiaccò col pugno?</l>
<l>Come altra volta, che Odisseo divino</l>
<l>lottò con Iro, malvestiti entrambi. -</l>
<l>Così pensando si rizzò sui piedi</l>
<l>e su le mani, e gli fiottava il capo,</l>
<l>e movendo traballava come ebbro</l>
<l>di molto vino; e ad Odisseo comparve,</l>
<l>nuotando a vuoto, ed ai remigatori,</l>
<l>terribile. Ecco e s'interruppe il canto,</l>
<l>e i remi alzati non ripreser l'acqua,</l>
<l>e la nave da prua si drizzò, come</l>
<l>cavallo indomito, e lanciò supino,</l>
<l>a piè di Femio e d'Odisseo seduti,</l>
<l>Iro il pitocco. E lo conobbe ognuno</l>
<l>quando, abbrancati i lor ginocchi, sorse</l>
<l>inginocchioni, e gli grondava il sangue</l>
<l>giù per il mento dalle labbra e il naso.</l>
<l>E un dolce riso si levò di tutti,</l>
<l>alto, infinito. Ed egli allor comprese,</l>
<l>e vide dileguare Itaca, e vide</l>
<l>sparir le case, onde balzava il fumo:</l>
<l>e le due coscie si percosse e pianse.</l>
<l>E sorridendo il vecchio Eroe gli disse:</l>
<l>"Soffri. Hai qui tetto e letto, e orzo e vino.</l>
<l>Sii nella nave il dispensier del cibo,</l>
<l>e bevi e mangia e dormi, Iro non-Iro".</l>
</lg>
</div2>
<div2 type="poesia">
<head rend="sc">XV</head>
<head rend="sc">LA PROCELLA</head>
<lg>
<l>E sopra il flutto nove dì la nave</l>
<l>corse sospinta dal remeggio alato,</l>
<l>e notte e giorno, ché Odisseo due schiere</l>
<l>dinumerò degl'incliti compagni;</l>
<l>e l'una al sonno e l'altra era alla voga.</l>
<l>Nel decimo l'aurora mattiniera</l>
<l>a un lieve vento dispergea le rose.</l>
<l>Ei dalla scassa l'albero d'abete</l>
<l>levò, lo congegnò dentro la mastra,</l>
<l>e con drizze di cuoio alzò la vela,</l>
<l>ben torto, e saldi avvinse alle caviglie</l>
<l>di prua gli stragli, ma di poppa i bracci.</l>
<l>E il vento urtò la vela in mezzo, e il flutto</l>
<l>rumoreggiava intorno alla carena.</l>
<l>E legarono allora anche le scotte</l>
<l>lungo la nave che correa veloce:</l>
<l>e pose in mezzo un'anfora di vino</l>
<l>Iro il pitocco, ed arrancando intorno</l>
<l>lo ministrava ai marinai seduti;</l>
<l>e sorse un riso. E nove dì sul flutto</l>
<l>li resse in corsa il vento e il timoniere.</l>
<l>Nel decimo tra nubi era l'aurora,</l>
<l>e venne notte, ed una aspra procella</l>
<l>tre quattro strappi fece nella vela;</l>
<l>e il Laertiade ammainò la vela,</l>
<l>e disse a tutti di gettarsi ai remi;</l>
<l>ed essi curvi sopra sé di forza</l>
<l>remigavano. E nove dì sbalzati</l>
<l>eran dai flutti e da funesti venti.</l>
<l>Infine i venti rappaciati e i flutti,</l>
<l>sul far di sera, videro una spiaggia.</l>
<l>A quella spinse il vecchio Eroe la nave,</l>
<l>in un seno tranquillo come un letto.</l>
<l>E domati da sonno e da stanchezza,</l>
<l>dormian sul lido, ove batteva l'onda.</l>
<l>Ma non dormiva egli, Odisseo, pur vinto</l>
<l>dalla stanchezza. Ché pensava in cuore</l>
<l>d'essere giunto all'isola di Circe:</l>
<l>vedea la casa di pulite pietre,</l>
<l>come in un sogno, e sorgere leoni</l>
<l>lenti, e le rosse bocche allo sbadiglio</l>
<l>aprire, e un poco già scodinzolare;</l>
<l>e risonava il grande atrio del canto</l>
<l>di tessitrice. Ora Odisseo parlava:</l>
<l>"Terpiade Femio, dormi? Odimi: il sogno</l>
<l>dolce e dimenticato ecco io risogno!</l>
<l>Era l'amore; ch'ora mi sommuove,</l>
<l>come procella omai finita, il cuore".</l>
<l>Diceva; e nella notte alta e serena</l>
<l>dormiva il vento, e vi sorgea la falce,</l>
<l>su macchie e selve, della bianca luna</l>
<l>già presso al fine, e s'effondea l'olezzo</l>
<l>di grandi aperti calici di fiori</l>
<l>non mai veduti. Ed il gran mare ancora</l>
<l>si ricordava, e con le lunghe ondate</l>
<l>bianche di schiuma singhiozzava al lido.</l>
</lg>
</div2>
<div2 type="poesia">
<head rend="sc">XVI</head>
<head rend="sc">L'ISOLA REA</head>
<lg>
<l>E con la luce rosea dell'aurora</l>
<l>s'avvide, ch'era l'isola di Circe.</l>
<l>E disse a Femio, al molto caro Aedo:</l>
<l>"Terpiade Femio, vieni a me compagno</l>
<l>con la tua cetra, ch'ella oda il tuo canto</l>
<l>mortale, e tu l'eterno inno ne apprenda".</l>
<l>E disse ad Iro, dispensier del cibo:</l>
<l>"Con gli altri presso il grigio mar tu resta,</l>
<l>e mangia e bevi, ch'ella non ti batta</l>
<l>con la sua verga, e n'abbi poi la ghianda</l>
<l>per cibo, e pianga, sgretolando il cibo,</l>
<l>con altra voce, o Iro non-più-Iro".</l>
<l>Così diceva sorridendo, e mosse</l>
<l>col dolce Aedo, per le macchie e i boschi,</l>
<l>e vide il passo donde l'alto cervo</l>
<l>d'arboree corna era disceso a bere.</l>
<l>Ma non vide la casa alta di Circe.</l>
<l>Or a lui disse il molto caro Aedo:</l>
<l>"C'è addietro. Una tempesta è il desiderio,</l>
<l>ch'agli occhi è nube quando ai piedi è vento".</l>
<l>Ma il luogo egli conobbe, ove gli occorse</l>
<l>il dio che salva, e riconobbe il poggio</l>
<l>donde strappò la buona erba, che nera</l>
<l>ha la radice, e come latte il fiore.</l>
<l>E non vide la casa alta di Circe.</l>
<l>Or a lui disse il molto caro Aedo:</l>
<l>"C'è innanzi. La vecchiezza è una gran calma,</l>
<l>che molto stanca, ma non molto avanza".</l>
<l>E proseguì pei monti e per le valli,</l>
<l>e selve e boschi, attento s'egli udisse</l>
<l>lunghi sbadigli di leoni, désti</l>
<l>al lor passaggio, o l'immortal canzone</l>
<l>di tessitrice, della dea vocale.</l>
<l>E nulla udì nell'isola deserta,</l>
<l>e nulla vide; e si tuffava il sole,</l>
<l>e la stellata oscurità discese.</l>
<l>E l'Eroe disse al molto caro Aedo:</l>
<l>"Troppo nel cielo sono alte le stelle,</l>
<l>perché la strada io possa ormai vedere.</l>
<l>Or qui dormiamo, ed assai caldo il letto</l>
<l>a noi facciamo; ché risorto è il vento".</l>
<l>Disse, e ambedue si giacquero tra molte</l>
<l>foglie cadute, che ammucchiate al tronco</l>
<l>di vecchie quercie aveva la procella;</l>
<l>e parvero nel mucchio, essi, due tizzi,</l>
<l>vecchi, riposti con un po' di fuoco,</l>
<l>sotto la grigia cenere infeconda.</l>
<l>E sopra loro alta stormìa la selva.</l>
<l>Ed ecco il cuore dell'Eroe leoni</l>
<l>udì ruggire. Avean dormito il giorno,</l>
<l>certo, e l'eccelsa casa era vicina.</l>
<l>Invero intese anche la voce arguta,</l>
<l>in lontananza, della dea, che, sola,</l>
<l>non prendea sonno e ancor tessea notturna.</l>
<l>Né prendea sonno egli, Odisseo, ma spesso</l>
<l>si volgea su le foglie stridule aspre.</l>
</lg>
</div2>
<div2 type="poesia">
<head rend="sc">XVII</head>
<head rend="sc">L'AMORE</head>
<lg>
<l>E con la luce rosea dell'aurora</l>
<l>non udì più ruggito di leoni,</l>
<l>che stanchi alfine di vegliar, col muso</l>
<l>dormian disteso su le lunghe zampe.</l>
<l>Dormiva anch'ella, allo smorir dell'alba,</l>
<l>pallida e scinta sopra il noto letto.</l>
<l>E il vecchio Eroe parlava al vecchio Aedo:</l>
<l>"Prenda ciascuno una sua via: ch'è meglio.</l>
<l>Ma diamo un segno; con la cetra, Aedo,</l>
<l>tu, che ritrova pur da lungi il cuore.</l>
<l>Ma s'io ritrovi ciò che il cuor mi vuole,</l>
<l>ti getto allora un alalà di guerra,</l>
<l>quale gettavo nella mischia orrenda</l>
<l>eroe di bronzo sopra i morti ignudi,</l>
<l>io; che il cuore lo intenda anche da lungi".</l>
<l>Disse, e taceva dei leoni uditi</l>
<l>nell'alta notte, e della dea canora.</l>
<l>E prese ognuno la sua via diversa</l>
<l>per macchie e boschi, e monti e valli, e nulla</l>
<l>udì l'Eroe, se non ruggir le quercie</l>
<l>a qualche rara raffica, e cantare</l>
<l>lontan lontano eternamente il mare.</l>
<l>E non vide la casa, né i leoni</l>
<l>dormir col muso su le lunghe zampe,</l>
<l>né la sua dea. Ma declinava il sole,</l>
<l>e tutte già s'ombravano le strade.</l>
<l>E mise allora un alalà di guerra</l>
<l>per ritrovare il vecchio Aedo, almeno;</l>
<l>e porse attento ad ogni aura l'orecchio</l>
<l>se udisse almeno della cetra il canto;</l>
<l>e sì, l'udì; traendo a lei, l'udiva,</l>
<l>sempre più mesta, sempre più soave,</l>
<l>cantar l'amore che dormia nel cuore,</l>
<l>e che destato solo allor ti muore.</l>
<l>La udì più presso, e non la vide, e vide</l>
<l>nel folto mucchio delle foglie secche</l>
<l>morto l'Aedo; e forse ora, movendo</l>
<l>pel cammino invisibile, tra i pioppi</l>
<l>e i salici che gettano il lor frutto,</l>
<l>toccava ancora con le morte dita</l>
<l>l'eburnea cetra: così mesto il canto</l>
<l>n'era, e così lontano e così vano.</l>
<l>Ma era in alto, a un ramo della quercia,</l>
<l>la cetra arguta, ove l'avea sospesa</l>
<l>Femio, morendo, a che l'Eroe chiamasse</l>
<l>brillando al sole o tintinnando al vento:</l>
<l>al vento che scotea gli alberi, al vento</l>
<l>che portava il singulto ermo del mare.</l>
<l>E l'Eroe pianse, e s'avviò notturno</l>
<l>alla sua nave, abbandonando morto</l>
<l>il dolce Aedo, sopra cui moveva</l>
<l>le foglie secche e l'aurea cetra il vento.</l>
</lg>
</div2>
<div2 type="poesia">
<head rend="sc">XVII</head>
<head rend="sc">L'ISOLA DELLE CAPRE</head>
<lg>
<l>Indi più lungi navigò, più triste.</l>
<l>E corse i flutti nove dì la nave</l>
<l>or col remeggio or con la bianca vela.</l>
<l>E giunse alfine all'isola selvaggia</l>
<l>ch'è senza genti e capre sole alleva.</l>
<l>E qui vinti da sonno e da stanchezza</l>
<l>dormian sul lido a cui batteva l'onda.</l>
<l>Ma con la luce rosea dell'aurora</l>
<l>vide Odisseo la terra dei Ciclopi,</l>
<l>non presso o lungi, e gli sovvenne il vanto</l>
<l>ch'ei riportò con la sua forza e il senno,</l>
<l>del mangiatore d'uomini gigante.</l>
<l>Ed oblioso egli cercò l'Aedo</l>
<l>per dire a lui: "Terpiade Femio, il sogno</l>
<l>dolce e dimenticato io lo risogno:</l>
<l>era la gloria..." Ma il vocale Aedo</l>
<l>dormia sotto le stridule aspre foglie,</l>
<l>e la sua cetra là cantava al vento</l>
<l>il dolce amore addormentato in cuore,</l>
<l>che appena desto solo allor ti muore.</l>
<l>E l'Eroe disse ai vecchi remiganti:</l>
<l>"Compagni, udite. Qui non son che capre;</l>
<l>e qui potremmo d'infinita carne</l>
<l>empirci, fino a che sparisca il sole.</l>
<l>Ma no: le voglio prendere al pastore,</l>
<l>pecore e capre; ch'è, così, ben meglio.</l>
<l>È là, pari a un cocuzzolo silvestro,</l>
<l>quel mio pastore. Io l'accecai. Ma il grande</l>
<l>cuor non m'è pago. Egli implorò dal padre,</l>
<l>ch'io perdessi al ritorno i miei compagni,</l>
<l>e mal tornassi, e in nave d'altri, e tardi.</l>
<l>Or sappia che ho compagni e che ritorno</l>
<l>sopra nave ben mia dal mio ritorno.</l>
<l>Andiamo: a mare troveremo un antro</l>
<l>tutto coperto, io ben lo so, di lauro.</l>
<l>Avessi ancora il mio divino Aedo!</l>
<l>Vorrei che il canto d'Odisseo là dentro</l>
<l>cantasse, e quegli nel tornare all'antro</l>
<l>sostasse cieco ad ascoltar quel canto,</l>
<l>coi greggi attorno, il mento sopra il pino.</l>
<l>E io sedessi all'ombra sua, nel lido!"</l>
<l>Disse, e ai compagni longiremi ingiunse</l>
<l>di salir essi e sciogliere gli ormeggi.</l>
<l>Salirono essi, e in fila alle scalmiere</l>
<l>facean coi remi biancheggiare il flutto.</l>
<l>E giunti presso, videro sul mare,</l>
<l>in una punta, l'antro, alto, coperto</l>
<l>di molto lauro, e v'era intorno il chiuso</l>
<l>di rozzi blocchi, e lunghi pini e quercie</l>
<l>altochiomanti. E il vecchio Eroe parlava:</l>
<l>"Là prendiam terra, ch'egli dal remeggio</l>
<l>non ci avvisti; ch'a gli orbi occhio è l'orecchio;</l>
<l>e non ci avventi un masso, come quello</l>
<l>che troncò in cima di quel picco nero,</l>
<l>e ci scagliò. Rimbombò l'onda al colpo".</l>
<l>Ed accennava un alto monte, tronco</l>
<l>del capo, che sorgeva solitario.</l>
</lg>
</div2>
<div2 type="poesia">
<head rend="sc">XIX</head>
<head rend="sc">IL CICLOPE</head>
<lg>
<l>Ecco: ai compagni disse di restare</l>
<l>presso la nave e di guardar la nave.</l>
<l>Ed egli all'antro già movea, soletto,</l>
<l>per lui vedere non veduto, quando</l>
<l>parasse i greggi sufolando al monte.</l>
<l>Ora all'Eroe parlava Iro il pitocco:</l>
<l>"Ben verrei teco per veder quell'uomo</l>
<l>che tanto nangia, e portar via, se posso,</l>
<l>di sui cannicci, già scolati i caci,</l>
<l>e qualche agnello dai gremiti stabbi.</l>
<l>Poi ch'Iro ha fame. E s'ei dentro ci fosse,</l>
<l>il gran Ciclope, sai ch'Iro è veloce</l>
<l>ben che non forte; è come Iri del cielo</l>
<l>che va sul vento con il piè di vento".</l>
<l>L'Eroe sorrise, e insieme i due movendo,</l>
<l>il pitocco e l'Eroe, giunsero all'antro.</l>
<l>Dentro e' non era. Egli pasceva al monte</l>
<l>i pingui greggi. E i due meravigliando</l>
<l>vedean graticci pieni di formaggi,</l>
<l>e gremiti d'agnelli e di capretti</l>
<l>gli stabbi, e separati erano, ognuni</l>
<l>né loro, i primaticci, i mezzanelli</l>
<l>e i serotini. E d'uno dei recinti</l>
<l>ecco che uscì, con alla poppa il bimbo,</l>
<l>un'altocinta femmina, che disse:</l>
<l>"Ospiti, gioia sia con voi. Chi siete?</l>
<l>donde venuti? a cambiar qui, qual merce?</l>
<l>Ma l'uomo è fuori, con la greggia, al monte;</l>
<l>tra poco torna, ché già brucia il sole.</l>
<l>Ma pur mangiate, se il tardar v'è noia".</l>
<l>Sorrise ad Iro il vecchio Eroe: poi disse:</l>
<l>"Ospite donna, e pur con te sia gioia.</l>
<l>Ma dunque l'uomo a venerare apprese</l>
<l>gli dei beati, ed ora sa la legge,</l>
<l>benché tuttora abiti le spelonche,</l>
<l>come i suoi pari, per lo scabro monte?"</l>
<l>E l'altocinta femmina rispose:</l>
<l>"Ospite, ognuno alla sua casa è legge,</l>
<l>e della moglie e de' suoi nati è re.</l>
<l>Ma noi non deprediamo altri: ben altri,</l>
<l>ch'errano in vano su le nere navi,</l>
<l>come ladroni, a noi pecore o capre</l>
<l>hanno predate. Altrui portando il male</l>
<l>rischian essi la vita. Ma voi siete</l>
<l>vecchi, e cercate un dono qui, non prede".</l>
<l>Verso Iro il vecchio anche ammiccò: poi disse:</l>
<l>"Ospite donna, ben di lui conosco</l>
<l>quale sia l'ospitale ultimo dono".</l>
<l>Ed ecco un grande tremulo belato</l>
<l>s'udì venire, e un suono di zampogna,</l>
<l>e sufolare a pecore sbandate:</l>
<l>e ne' lor chiusi si levò più forte</l>
<l>il vagir degli agnelli e dei capretti.</l>
<l>Ch'egli veniva, e con fragore immenso</l>
<l>depose un grande carico di selva</l>
<l>fuori dell'antro: e ne rintronò l'antro.</l>
<l>E Iro in fondo s'appiattò tremando.</l>
</lg>
</div2>
<div2 type="poesia">
<head rend="sc">XX</head>
<head rend="sc">LA GLORIA</head>
<lg>
<l>E l'uomo entrò, ma l'altocinta donna</l>
<l>gli venne incontro, e lo seguiano i figli</l>
<l>molti, e le molte pecore e le capre</l>
<l>l'una all'altra addossate erano impaccio,</l>
<l>per arrivare ai piccoli. E infinito</l>
<l>era il belato, e l'alte grida, e il fischio.</l>
<l>Ma in breve tacque il gemito, e ciascuno</l>
<l>suggea scodinzolando la sua poppa.</l>
<l>E l'uomo vide il vecchio Eroe che in cuore</l>
<l>meravigliava ch'egli fosse un uomo;</l>
<l>e gli parlò con le parole alate:</l>
<l>"Ospite, mangia. Assai per te ne abbiamo".</l>
<l>Ed al pastore il vecchio Eroe rispose:</l>
<l>"Ospite, dimmi. Io venni di lontano,</l>
<l>molto lontano; eppur io già, dal canto</l>
<l>d'erranti aedi, conoscea quest'antro.</l>
<l>Io sapea d'un enorme uomo gigante</l>
<l>che vivea tra infinite greggie bianche,</l>
<l>selvaggiamente, qui su i monti, solo</l>
<l>come un gran picco; con un occhio tondo..."</l>
<l>Ed il pastore al vecchio Eroe rispose:</l>
<l>"Venni di dentro terra, io, da molt'anni;</l>
<l>e nulla seppi d'uomini giganti".</l>
<l>E l'Eroe riprendeva, ed i fanciulli</l>
<l>gli erano attorno, del pastore, attenti:</l>
<l>"che aveva solo un occhio tondo, in fronte,</l>
<l>come uno scudo bronzeo, come il sole,</l>
<l>acceso, vuoto. Verga un pino gli era,</l>
<l>e gli era il sommo d'un gran monte, pietra</l>
<l>da fionda, e in mare li scagliava, e tutto</l>
<l>bombiva il mare al loro piombar giù..."</l>
<l>Ed il pastore, tra i suoi pastorelli,</l>
<l>pensava, e disse all'altocinta moglie:</l>
<l>"Non forse è questo che dicea tuo padre?</l>
<l>Che un savio c'era, uomo assai buono e grande</l>
<l>per qui, Telemo Eurymide, che vecchio</l>
<l>dicea che in mare piovea pietre, un tempo,</l>
<l>sì, da quel monte, che tra gli altri monti</l>
<l>era più grande; e che s'udian rimbombi</l>
<l>nell'alta notte, e che appariva un occhio</l>
<l>nella sua cima, un tondo occhio di fuoco..."</l>
<l>Ed al pastore chiese il moltaccorto:</l>
<l>"E l'occhio a lui chi trivellò notturno?"</l>
<l>Ed il pastore ad Odisseo rispose:</l>
<l>"Al monte? l'occhio? trivellò? Nessuno.</l>
<l>Ma nulla io vidi, e niente udii. Per nave</l>
<l>ci vien talvolta, e non altronde, il male".</l>
<l>Disse: e dal fondo Iro avanzò, che disse:</l>
<l>"Tu non hai che fanciulli per aiuto.</l>
<l>Prendi me, ben sì vecchio, ma nessuno</l>
<l>veloce ha il piede più di me, se debbo</l>
<l>cercar l'agnello o rintracciare il becco.</l>
<l>Per chi non ebbe un tetto mai, pastore,</l>
<l>quest'antro è buono. Io ti sarò garzone".</l>
</lg>
</div2>
<div2 type="poesia">
<head rend="sc">XXI</head>
<head rend="sc">LE SIRENE</head>
<lg>
<l>Indi più lungi navigò, più triste.</l>
<l>E stando a poppa il vecchio Eroe guardava</l>
<l>scuro verso la terra de' Ciclopi,</l>
<l>e vide dal cocuzzolo selvaggio</l>
<l>del monte, che in disparte era degli altri,</l>
<l>levarsi su nel roseo cielo un fumo,</l>
<l>tenue, leggiero, quale esce su l'alba</l>
<l>dal fuoco che al pastore arse la notte.</l>
<l>Ma i remiganti curvi sopra i remi</l>
<l>vedeano, sì, nel violaceo mare</l>
<l>lunghe tremare l'ombre dei Ciclopi</l>
<l>fermi sul lido come ispidi monti.</l>
<l>E il cuore intanto ad Odisseo vegliardo</l>
<l>squittiva dentro, come cane in sogno:</l>
<l>- Il mio sogno non era altro che sogno;</l>
<l>e vento e fumo. Ma sol buono è il vero. -</l>
<l>E gli sovvenne delle due Sirene.</l>
<l>C'era un prato di fiori in mezzo al mare.</l>
<l>Nella gran calma le ascoltò cantare:</l>
<l>- Ferma la nave! Odi le due Sirene</l>
<l>ch'hanno la voce come è dolce il miele;</l>
<l>ché niuno passa su la nave nera</l>
<l>che non si fermi ad ascoltarci appena,</l>
<l>e non ci ascolta, che non goda al canto,</l>
<l>né se ne va senza saper più tanto:</l>
<l>ché noi sappiamo tutto quanto avviene</l>
<l>sopra la terra dove è tanta gente! -</l>
<l>Gli sovveniva, e ripensò che Circe</l>
<l>gl'invidiasse ciò che solo è bello:</l>
<l>saper le cose. E ciò dovea la Maga</l>
<l>dalle molt'erbe, in mezzo alle sue belve.</l>
<l>Ma l'uomo eretto, ch'ha il pensier dal cielo,</l>
<l>dovea fermarsi, udire, anche se l'ossa</l>
<l>aveano poi da biancheggiar nel prato,</l>
<l>e raggrinzarsi intorno lor la pelle.</l>
<l>Passare ei non doveva oltre, se anco</l>
<l>gli si vietava riveder la moglie</l>
<l>e il caro figlio e la sua patria terra.</l>
<l>E ai vecchi curvi il vecchio Eroe parlò:</l>
<l>"Uomini, andiamo a ciò che solo è bene:</l>
<l>a udire il canto delle due Sirene.</l>
<l>Io voglio udirlo, eretto su la nave,</l>
<l>né già legato con le funi ignave:</l>
<l>libero! alzando su la ciurma anela</l>
<l>la testa bianca come bianca vela;</l>
<l>e tutto quanto nella terra avviene</l>
<l>saper dal labbro delle due Sirene".</l>
<l>Disse, e ne punse ai remiganti il cuore,</l>
<l>che seduti coi remi battean l'acqua,</l>
<l>saper volendo ciò che avviene in terra:</l>
<l>se avea fruttato la sassosa vigna,</l>
<l>se la vacca avea fatto, se il vicino</l>
<l>aveva d'orzo più raccolto o meno,</l>
<l>e che facea la fida moglie allora,</l>
<l>se andava al fonte, se filava in casa.</l>
</lg>
</div2>
<div2 type="poesia">
<head rend="sc">XXII</head>
<head rend="sc">IN CAMMINO</head>
<lg>
<l>Ed ecco giunse all'isola dei loti.</l>
<l>E sedean sulla riva uomini e donne,</l>
<l>sazi di loto, in dolce oblìo composti.</l>
<l>E sorsero, ai canuti remiganti</l>
<l>offrendo pii la floreal vivanda.</l>
<l>"O così vecchi erranti per il mare,</l>
<l>mangiate il miele dell'oblìo ch'è tempo!"</l>
<l>Passò la nave, e lento per il cielo</l>
<l>il sonnolento lor grido vanì.</l>
<l>E quindi venne all'isola dei sassi.</l>
<l>E su le rupi stavano i giganti,</l>
<l>come in vedetta, e su la nave urlando</l>
<l>piovean pietre da carico con alto</l>
<l>fracasso. A stento si salvò la nave.</l>
<l>E quindi giunse all'isola dei morti.</l>
<l>E giacean lungo il fiume uomini e donne,</l>
<l>sazi di vita, sotto i salci e i pioppi.</l>
<l>Volsero il capo; e videro quei vecchi;</l>
<l>e alcuno il figlio ravvisò fra loro,</l>
<l>più di lui vecchio, e per pietà di loro</l>
<l>gemean: - Venite a riposare: è tempo! -</l>
<l>Passò la nave, ed esile sul mare</l>
<l>il loro morto mormorio vanì.</l>
<l>E di lì venne all'isola del sole.</l>
<l>E pascean per i prati le giovenche</l>
<l>candide e nere, con le dee custodi.</l>
<l>Essi udiano mugliare nella luce</l>
<l>dorata. A stento lontanò la nave.</l>
<l>E di lì giunse all'isola del vento.</l>
<l>E sopra il muro d'infrangibil bronzo</l>
<l>vide i sei figli e le sei figlie a guardia.</l>
<l>E videro la nave, essi, e nel bianco</l>
<l>suo timoniere, parso in prima un cigno</l>
<l>o una cicogna, uno Odisseo conobbe,</l>
<l>che così vecchio anco sfidava i venti;</l>
<l>e con un solo sibilo sul vecchio</l>
<l>scesero insieme di sul liscio masso.</l>
<l>Ed ora l'ira li portò, dei venti,</l>
<l>per giorni e notti, e li sospinse verso</l>
<l>le rupi erranti, ma così veloce,</l>
<l>che a mezzo un cozzo delle rupi dure</l>
<l>come uno strale scivolò la nave.</l>
<l>E allora l'aspra raffica discorde</l>
<l>portava lei contro Cariddi e Scilla.</l>
<l>E già l'Eroe sentì Scilla abbaiare,</l>
<l>come inquieto cucciolo alla luna,</l>
<l>sentì Cariddi brontolar bollendo,</l>
<l>come il lebete ad una molta fiamma;</l>
<l>e le dodici branche avventò Scilla,</l>
<l>ed assorbì la salsa acqua Cariddi:</l>
<l>invano. Era passata oltre la nave.</l>
<l>E tornarono i venti alla lor casa</l>
<l>cinta di bronzo, mormorando cupi</l>
<l>tra loro, in rissa. E venne un'alta calma</l>
<l>senza il più lieve soffio, e sopra il mare</l>
<l>un dio forse era, che addormentò l'onde.</l>
</lg>
</div2>
<div2 type="poesia">
<head rend="sc">XXIII</head>
<head rend="sc">IL VERO</head>
<lg>
<l>Ed il prato fiorito era nel mare,</l>
<l>nel mare liscio come un cielo; e il canto</l>
<l>non risonava delle due Sirene,</l>
<l>ancora, perché il prato era lontano.</l>
<l>E il vecchio Eroe sentì che una sommessa</l>
<l>forza, corrente sotto il mare calmo,</l>
<l>spingea la nave verso le Sirene;</l>
<l>e disse agli altri d'inalzare i remi:</l>
<l>"La nave corre ora da sé, compagni!</l>
<l>Non turbi il rombo del remeggio i canti</l>
<l>delle Sirene. Ormai le udremo. Il canto</l>
<l>placidi udite, il braccio su lo scalmo".</l>
<l>E la corrente tacita e soave</l>
<l>più sempre avanti sospingea la nave.</l>
<l>E il divino Odisseo vide alla punta</l>
<l>dell'isola fiorita le Sirene,</l>
<l>stese tra i fiori, con il capo eretto</l>
<l>su gli oziosi cubiti, guardando</l>
<l>il mare calmo avanti sé, guardando</l>
<l>il roseo sole che sorgea di contro;</l>
<l>guardando immote; e la lor ombra lunga</l>
<l>dietro rigava l'isola dei fiori.</l>
<l>"Dormite? L'alba già passò. Già gli occhi</l>
<l>vi cerca il sole tra le ciglia molli.</l>
<l>Sirene, io sono ancora quel mortale</l>
<l>che v'ascoltò, ma non poté sostare"</l>
<l>E la corrente tacita e soave</l>
<l>più sempre avanti sospingea la nave.</l>
<l>E il vecchio vide che le due Sirene,</l>
<l>le ciglia alzate su le due pupille,</l>
<l>avanti sé miravano, nel sole</l>
<l>fisse, od in lui, nella sua nave nera.</l>
<l>E su la calma immobile del mare,</l>
<l>alta e sicura egli inalzò la voce.</l>
<l>"Son io! Son io, che torno per sapere!</l>
<l>Ché molto io vidi, come voi vedete</l>
<l>me. Sì; ma tutto ch'io guardai nel mondo,</l>
<l>mi riguardò; mi domandò: Chi sono?"</l>
<l>E la corrente rapida e soave</l>
<l>più sempre avanti sospingea la nave.</l>
<l>E il vecchio vide un grande mucchio d'ossa</l>
<l>d'uomini, e pelli raggrinzate intorno,</l>
<l>presso le due Sirene, immobilmente</l>
<l>stese sul lido, simili a due scogli.</l>
<l>"Vedo. Sia pure. Questo duro ossame</l>
<l>cresca quel mucchio. Ma, voi due, parlate!</l>
<l>Ma dite un vero, un solo a me, tra il tutto,</l>
<l>prima ch'io muoia, a ciò ch'io sia vissuto!"</l>
<l>E la corrente rapida e soave</l>
<l>più sempre avanti sospingea la nave.</l>
<l>E s'ergean su la nave alte le fronti,</l>
<l>con gli occhi fissi, delle due Sirene.</l>
<l>"Solo mi resta un attimo. Vi prego!</l>

<l>Ditemi almeno chi sono io! chi ero!"</l>
<l>E tra i due scogli si spezzò la nave.</l>
</lg>
</div2>
<div2 type="poesia">
<head rend="sc">XXIV</head>
<head rend="sc">CALYPSO</head>
<lg>
<l>E il mare azzurro che l'amò, più oltre</l>
<l>spinse Odisseo, per nove giorni e notti,</l>
<l>e lo sospinse all'isola lontana,</l>
<l>alla spelonca, cui fioriva all'orlo</l>
<l>carica d'uve la pampinea vite.</l>
<l>E fosca intorno le crescea la selva</l>
<l>d'ontani e d'odoriferi cipressi;</l>
<l>e falchi e gufi e garrule cornacchie</l>
<l>v'aveano il nido. E non dei vivi alcuno,</l>
<l>né dio né uomo, vi poneva il piede.</l>
<l>Or tra le foglie della selva i falchi</l>
<l>battean le rumorose ale, e dai buchi</l>
<l>soffiavano, dei vecchi alberi, i gufi,</l>
<l>e dai rami le garrule cornacchie</l>
<l>garrian di cosa che avvenia nel mare.</l>
<l>Ed ella che tessea dentro cantando,</l>
<l>presso la vampa d'olezzante cedro,</l>
<l>stupì, frastuono udendo nella selva,</l>
<l>e in cuore disse: - Ahimè, ch'udii la voce</l>
<l>delle cornacchie e il rifiatar dei gufi!</l>
<l>E tra le dense foglie aliano i falchi.</l>
<l>Non forse hanno veduto a fior dell'onda</l>
<l>un qualche dio, che come un grande smergo</l>
<l>viene sui gorghi sterili del mare?</l>
<l>O muove già senz'orma come il vento,</l>
<l>sui prati molli di viola e d'appio?</l>
<l>Ma mi sia lungi dall'orecchio il detto!</l>
<l>In odio hanno gli dei la solitaria</l>
<l>Nasconditrice. E ben lo so, da quando</l>
<l>l'uomo che amavo, rimandai sul mare</l>
<l>al suo dolore. O che vedete, o gufi</l>
<l>dagli occhi tondi, e garrule cornacchie? -</l>
<l>Ed ecco usciva con la spola in mano,</l>
<l>d'oro, e guardò. Giaceva in terra, fuori</l>
<l>del mare, al piè della spelonca, un uomo,</l>
<l>sommosso ancor dall'ultima onda: e il bianco</l>
<l>capo accennava di saper quell'antro,</l>
<l>tremando un poco; e sopra l'uomo un tralcio</l>
<l>pendea con lunghi grappoli dell'uve.</l>
<l>Era Odisseo: lo riportava il mare</l>
<l>alla sua dea: lo riportava morto</l>
<l>alla Nasconditrice solitaria,</l>
<l>all'isola deserta che frondeggia</l>
<l>nell'ombelico dell'eterno mare.</l>
<l>Nudo tornava chi rigò di pianto</l>
<l>le vesti eterne che la dea gli dava;</l>
<l>bianco e tremante nella morte ancora,</l>
<l>chi l'immortale gioventù non volle.</l>
<l>Ed ella avvolse l'uomo nella nube</l>
<l>dei suoi capelli; ed ululò sul flutto</l>
<l>sterile, dove non l'udia nessuno:</l>
<l>- Non esser mai! non esser mai! più nulla,</l>
<l>ma meno morte, che non esser più! -</l>
</lg>
</div2>
</div1>
<div1 type="poesia">
<head rend="italic">IL POETA DEGLI ILOTI</head>
<div2 type="poesia">
<head rend="sc">I</head>
<head rend="sc">IL GIORNO</head>
<lg>
<l>Figlio di Dio, molto giocondo in cuore</l>
<l>prendesti terra in Aulide pietrosa!</l>
<l>Tornavi tu dal suolo degli Abanti</l>
<l>ricco di vigne, dalla popolata</l>
<l>di belle donne Calcide; né prima</l>
<l>d'allora avevi traversato il mare.</l>
<l>Ma il largo mare traversasti allora;</l>
<l>ché il re, più re degli uomini mortali,</l>
<l>era là morto, ed una gara indetta</l>
<l>e di lotte e di corse era, e di canto.</l>
<l>E tu nel canto ogni cantor vincesti,</l>
<l>anche il vecchio di Chio cieco e divino,</l>
<l>col tuo ben congegnato inno di guerra.</l>
<l>Ed ora sceso dalla nera nave</l>
<l>movevi ad Ascra, assai giocondo in cuore;</l>
<l>ché per la via ti camminava a paro</l>
<l>un curvo schiavo, che reggea sul dorso</l>
<l>il premio illustre: un tripode di bronzo.</l>
</lg>
<lg>
<l>Ché l'orecchiuto tripode di bronzo</l>
<l>gravava in prima al buon Ascreo le spalle;</l>
<l>e prima l'una, e l'altra poi; ché grave</l>
<l>era, di bronzo; e poi l'avea, per l'anse,</l>
<l>sospeso al ramo ch'era suo, d'alloro;</l>
<l>e lo portava: ma venuto a un grande</l>
<l>platano, donde chiara acqua sgorgava,</l>
<l>sostò, già stanco. Ed era quello il fonte</l>
<l>dove il segno gli Achei videro, d'otto</l>
<l>passeri implumi, e nove con la madre.</l>
<l>E di passeri il platano sul fonte</l>
<l>garriva ancora, e il buon Ascreo li udiva,</l>
<l>pensando in cuore un nuovo inno di guerra.</l>
<l>E riprendeva già la via, col caro</l>
<l>tripode, in dosso, che brillava al sole,</l>
<l>quando sorvenne un viator che bevve;</l>
<l>e seguitò. Ma poco dopo "O vecchio,"</l>
<l>disse, "ch'io porti il tuo laveggio: è peso".</l>
</lg>
<lg>
<l>E tolse prima il tripode, che l'altro</l>
<l>gli rispondesse: dopo, gli rispose:</l>
<l>"Grave era, è grave. Ed anche tu sei vecchio".</l>
<l>"Ma sono schiavo" gli rispose il vecchio:</l>
<l>"schiavo; e dal monte Citerone io venni</l>
<l>menando al mare, ad una curva nave,</l>
<l>due bei vitelli, nati schiavi anch'essi.</l>
<l>Torno al padrone. Ma tu dove, o babbo?"</l>
<l>"Ad Ascra: ad Ascra, misero villaggio,</l>
<l>tristo al freddo, aspro al caldo, e non mai buono".</l>
<l>E non addimandato altro gli disse:</l>
<l>"Venni per mare, ad Aulide: ho passato</l>
<l>l'Euripo. Indetta a Calcide una gara</l>
<l>e di lotte e di corse era, e di canto.</l>
<l>Vinsi codesto tripode di bronzo</l>
<l>cantando gesta degli eroi..." "Sei dunque</l>
<l>rapsodo errante, e sai le false cose</l>
<l>far come vere, ma non dir le vere".</l>
</lg>
<lg>
<l>Non rispondeva il vecchio Ascreo, ché tutto</l>
<l>era in pensar le mille navi in porto,</l>
<l>mentre sul curvo lido la procella</l>
<l>scotea le chiome degli Achei chiomanti.</l>
<l>E il sole era già caldo, e la campagna</l>
<l>fervea di mugli. Ché la pioggia a lungo</l>
<l>nei dì passati avea temprato il suolo,</l>
<l>e i contadini aravano le salde,</l>
<l>ed era tempo d'affidar le fave</l>
<l>ai solchi neri, e la lenticchia ai rossi.</l>
<l>E nudo un uomo traea giù da un carro,</l>
<l>presso la strada, con un suo ronciglio,</l>
<l>il pingue concio. E il buon Ascreo ne torse</l>
<l>il volto offeso. Ma lo schiavo curvo</l>
<l>sotto il ben fatto tripode di bronzo,</l>
<l>disse gioia a quel nudo uomo, e quel concio</l>
<l>lodò, maturo. E brontolò stradando:</l>
<l>"Ben fa, chi fa. Sol chi non fa, fa male".</l>
</lg>
<lg>
<l>Ed era presso mezzodì, né casa</l>
<l>ora appariva, a cui cercare un dono</l>
<l>piccolo e caro. Ché tra rupi e cespi</l>
<l>di stipe in fiore essi ripìano, muti.</l>
<l>Taceva anche la lodola dal ciuffo;</l>
<l>anche il cantore. Egli tacea per l'astio</l>
<l>ch'altri tacesse. Ma lo schiavo andando</l>
<l>volgea lo sguardo alle inamene roccie.</l>
<l>E disse alfine: "Ecco!" E mostrò la roccia</l>
<l>verde, in un punto, per nascente ontano.</l>
<l>"C'è tutto, al mondo, ma nascosto è tutto.</l>
<l>Prima, cercare, e poi convien raspare".</l>
<l>Egli depose il tripode di bronzo,</l>
<l>raspò, rinvenne un sottil filo d'acqua.</l>
<l>Poi dal laveggio che brillava al sole</l>
<l>un pane trasse, che v'avea deposto,</l>
<l>e lo partì col buon Ascreo, dicendo:</l>
<l>"So ch'è più grande la metà che il tutto".</l>
</lg>
<lg>
<l>Finito, prima che la fame, il cibo,</l>
<l>mossero ancora per la via rupestre</l>
<l>che già scendeva. Ed ecco che lo schiavo</l>
<l>guardando attorno vide una bolgetta</l>
<l>in un cespuglio. E presala, vi scòrse</l>
<l>splendere dentro due talenti d'oro.</l>
<l>E guardò giù per il sentiero, e scòrse</l>
<l>lontan lontano cavalcare un uomo.</l>
<l>E disse: "Padre, per un po' sul dorso</l>
<l>reggimi il grave tripode di bronzo,</l>
<l>ché n'avrei briga nel veloce corso".</l>
<l>E corse, e giunse al cavalier, cui rese,</l>
<l>poi ch'egli suo glielo giurò, quell'oro.</l>
<l>Poi, trafelato, il buon Ascreo sorvenne.</l>
<l>"Facile t'era aver per te quell'oro!"</l>
<l>disse allo schiavo. E mormorò lo schiavo:</l>
<l>"Facile, sì: c'è poca strada al male.</l>
<l>Il male, o padre, è nostro casigliano".</l>
</lg>
<lg>
<l>Così parlando andavano, e la strada</l>
<l>era già piana, e si vedean tuguri</l>
<l>di contadini ed ammuffiti borghi.</l>
<l>E lor giungea da tempo uno schiamazzo</l>
<l>di voci, come un abbaiar di cani</l>
<l>lontani. E sempre lor venìa più presso.</l>
<l>Erano gente che in un trivio aperto</l>
<l>rissavano con voci aspre di cani.</l>
<l>E alcun di loro già brandìa la zappa,</l>
<l>poi che l'irosa voce era già rauca;</l>
<l>quando lo schiavo nel buon punto accorse,</l>
<l>deposto in terra il tripode di bronzo;</l>
<l>e tenne l'uno e sgridò l'altro, e disse:</l>
<l>"Pace! È la pace che ralleva i bimbi.</l>
<l>Sono i pesci dell'acque, e son le fiere</l>
<l>dei boschi, e sono gli avvoltoi dell'aria,</l>
<l>ch'hanno per legge di mangiar l'un altro.</l>
<l>Gli uomini, no, ché la lor legge è il bene".</l>
</lg>
<lg>
<l>E quelli ognun tornava all'intermessa</l>
<l>opera, in pace. E i bovi sotto il giogo</l>
<l>rivedeano il lor uomo con un muglio,</l>
<l>compiendo il solco al suon della sua voce</l>
<l>ch'era arrochita: e le ricurve zappe</l>
<l>sfacean le zolle seppellendo il seme.</l>
<l>E lo schiavo riprese sopra il dorso</l>
<l>l'aspro di segni tripode di bronzo,</l>
<l>e riprendendo la sua via diceva</l>
<l>ad un rubesto giovane: "Lavora,</l>
<l>o gran fanciullo, se la terra e il cielo</l>
<l>t'amino, amando essi chi lor somiglia!</l>
<l>Ché la nube carreggia, con un cupo</l>
<l>brontolìo, l'acqua; e da lontano, ansando</l>
<l>il vento viene; e infaticato il sole</l>
<l>torna ogni giorno. Ma la terra è tarda,</l>
<l>madre che fece tanti figli, e tutti</l>
<l>li ebbe alla poppa. O dàlle ora una mano!"</l>
</lg>
<lg>
<l>E lo schiavo stradò col suo cantore</l>
<l>a paro a paro. E già scendea la sera,</l>
<l>e velava una dolce ombra le strade.</l>
<l>Né più borghi muffiti erano intorno,</l>
<l>né casolari. Erano intorno macchie</l>
<l>folte di lauro che odorava al cielo.</l>
<l>E videro ambedue ch'era smarrita</l>
<l>ormai la strada. Ed il cantore stanco</l>
<l>disse allo schiavo: "Mal tu m'hai condotto".</l>
<l>E gli rispose il paziente schiavo:</l>
<l>"In te fidavo. Ché del buon cammino</l>
<l>chi c'è, se non il buon cantor, maestro?"</l>
</lg>
</div2>
<div2 type="poesia">
<head rend="sc">II</head>
<head rend="sc">LA NOTTE</head>
<lg>
<l>E sul lor capo era l'opaca notte</l>
<l>piena di stelle. E risplendea nel cielo</l>
<l>l'Orsa minore, che accennò qual fosse</l>
<l>la vera strada, né però dall'alto</l>
<l>la rischiarava, colaggiù, nell'ombra.</l>
<l>E l'uomo allora e presso lui lo schiavo</l>
<l>sostarono nel bosco ove in un giogo</l>
<l>s'allargava assai piana una radura,</l>
<l>donde era meglio preveder le fiere,</l>
<l>se alcuna v'era che traesse al fiuto.</l>
<l>E poi lo schiavo conficcò nel suolo</l>
<l>il suo bastone, e presso quello il ramo</l>
<l>di sacro lauro, del cantore, e sopra</l>
<l>la sua schiavina sciorinò, che fosse</l>
<l>schermo dal lato onde veniva il freddo.</l>
<l>E disse: "O padre, bene io so le notti</l>
<l>gelide, e il sonno sotto la rugiada.</l>
<l>Ma è ben tardi perché tu l'impari".</l>
</lg>
<lg>
<l>Ma allo schiavo il pio cantor rispose:</l>
<l>"Ospite caro, basta ch'io ricordi.</l>
<l>Ero fanciullo ed imparai le notti</l>
<l>gelide e il sonno sotto la rugiada.</l>
<l>Ché da fanciullo pascolai la greggia,</l>
<l>reggendo in mano la ricurva verga</l>
<l>del pecoraio, non lo scettro, ramo</l>
<l>di sacro alloro che, senz'altro squillo</l>
<l>d'arguta cetra, colma a me di canto,</l>
<l>come alle genti di silenzio, il cuore.</l>
<l>Mio padre ad Ascra dall'eolia Cyme</l>
<l>venne, fuggendo, non la copia e gli agi,</l>
<l>sì la cattiva povertà; che venne,</l>
<l>tanto l'amava, su la nave anch'ella,</l>
<l>né più si stolse e poi restò col figlio.</l>
<l>E io badai le pecore sui greppi</l>
<l>dell'Elicone, il grande monte e bello,</l>
<l>e le notti passai su la montagna.</l>
</lg>
<lg>
<l>E in una notte come questa... il sonno</l>
<l>non mi voleva. Ché splendean le stelle</l>
<l>tutte nel cielo, e fresche del lavacro</l>
<l>veniano su le Pleiadi che al campo</l>
<l>lascian l'aratro e trovano la falce.</l>
<l>E insonne udivo uno stormir di selve,</l>
<l>un correr d'acque, un mormorio di fonti.</l>
<l>E s'esalava un infinito odore</l>
<l>dai molli prati, e tutto era silenzio,</l>
<l>e tutto voce; ed era tutto un canto.</l>
<l>Ed ecco tutto io mi sentii dischiuso</l>
<l>all'universo, che d'un tratto invase</l>
<l>l'essere mio; né così lieve un sogno</l>
<l>entra nell'occhio nostro benché chiuso.</l>
<l>E tutto allora in me trovai, che prima</l>
<l>fuori appariva, e in me trovai quel canto,</l>
<l>che si frangea nell'anima serena</l>
<l>piena, nell'alta opacità, di stelle.</l>
</lg>
<lg>
<l>E quel canto parlava della Terra</l>
<l>dall'ampio petto, che, infelice madre,</l>
<l>nell'evo primo non facea che mostri,</l>
<l>orrendi enormi, e li tenea nascosti</l>
<l>in sé, perché non li vedesse il Cielo.</l>
<l>E lei guardava coi mille occhi il Cielo,</l>
<l>molto in sospetto, ché l'udia sovente</l>
<l>gemere e la vedea scotersi tutta</l>
<l>per la strettura; e venir fumo fuori</l>
<l>nel giorno, e fiamme nella nera notte.</l>
<l>Al fin la Terra spinse fuor d'un tratto</l>
<l>la grande prole; e con un grande sbalzo</l>
<l>sorsero i monti dalle cento teste,</l>
<l>e d'ogni testa usciva il fumo e il fuoco,</l>
<l>che tolse il giorno e insanguinò la notte.</l>
<l>E non era che notte, risonante</l>
<l>di strida, rugghi, sibili, latrati,</l>
<l>e già non altro si vedea, che i mostri</l>
<l>lambersi il fuoco con le lingue nere.</l>
</lg>
<lg>
<l>E i mostri urlando massi ardenti al Cielo</l>
<l>avventarono; e il Cielo, arso dall'ira,</l>
<l>spezzò le stelle e ne scagliò le scheggie</l>
<l>contro la Terra, e in una notte d'anni</l>
<l>tra Cielo e Terra risonò la rissa.</l>
<l>Qua mille braccia si tendean nell'ombra</l>
<l>coi massi accesi, e mille urli ad un tempo</l>
<l>uscìan con essi; ma dall'alto gli astri</l>
<l>pioveano muti con un guizzo d'oro.</l>
<l>E il masso a volte si spezzò nell'astro.</l>
<l>E sfavillante un polverìo si sparse</l>
<l>nel nero spazio, come la corolla</l>
<l>d'un fior di luce, che per un momento</l>
<l>illuminò gli attoniti giganti,</l>
<l>e il mare immenso che ondeggiava al buio,</l>
<l>e in terra e in aria rettili deformi,</l>
<l>nottole enormi; e qualche viso irsuto</l>
<l>di scimmia intento ad esplorar da un antro.</l>
</lg>
<lg>
<l>E poi fu pace. Ed ecco uscì dall'antro</l>
<l>il bruto simo, e nella gran maceria,</l>
<l>dove sono i rottami anche del Cielo,</l>
<l>frugò raspò scavò, come fa il cane</l>
<l>senza padrone, ove si spense un rogo.</l>
<l>E fruga ancora e raspa ancora e scava</l>
<l>ancora. Ma dal Cielo ora alla Terra</l>
<l>sorride il sole e piange pia la nube.</l>
<l>È pace. Pur la Terra anco ricorda</l>
<l>l'antica lotta, e gitta fuoco, e trema.</l>
<l>E al Cielo torna l'ira antica, e scaglia</l>
<l>folgori a lei con subito rimbombo.</l>
<l>È pace sì, ma l'infelice Terra</l>
<l>è sol felice, quando ignara dorme;</l>
<l>e il Cielo azzurro sopra lei si stende</l>
<l>con le sue luci, e vuol destarla e svuole,</l>
<l>e l'accarezza col guizzar di qualche</l>
<l>stella cadente, che però non cade.</l>
</lg>
<lg>
<l>Come ora. E sol com'ora anco è felice</l>
<l>l'uomo infelice; s'egli dorme o guarda:</l>
<l>quando guarda e non vede altro che stelle,</l>
<l>quando ascolta e non ode altro che un canto".</l>
<l>Così parlava, e dolce sorse un canto:</l>
<l>sul rumor delle foglie e delle fonti,</l>
<l>un dolce canto pieno di querele</l>
<l>e di domande, un nuvolo di strilli</l>
<l>cadente in un singulto grave, un grave</l>
<l>gemere che finiva in un tripudio.</l>
<l>E il buon Ascreo diceva: "Ecco, fu tolto</l>
<l>il sonno, tutto al querulo usignolo</l>
<l>che così piange per la notte intiera,</l>
<l>né sotto l'ala mai nasconde il capo;</l>
<l>ma solo mezzo, a quello cui la sera</l>
<l>gemere ascolta e riascolta l'alba.</l>
<l>Miseri! e un solo è il lor dolore, e forse</l>
<l>l'uno non ode mai dell'altro il pianto!"</l>
</lg>
<lg>
<l>E lo schiavo diceva: "Oh! non è pianto</l>
<l>questo né l'altro. Ma la casereccia</l>
<l>rondine ha molti i figli e le faccende,</l>
<l>e sa che l'alba è un terzo di giornata;</l>
<l>e dolce a quegli che operò nel giorno,</l>
<l>viene la sera, e lieto suona; il canto</l>
<l>dopo il lavoro. E l'usignol gorgheggia</l>
<l>tutta la notte né vuol prender sonno....</l>
<l>ch'egli non vuole seppellir nel sonno,</l>
<l>avere in vano dentro sé non vuole</l>
<l>un solo trillo di quel suo dolce inno!"</l>
<l>Così parlava. E sorse aurea la luna</l>
<l>dalla montagna, ed insegnò la strada</l>
<l>al buon Ascreo, che mosse con lo schiavo.</l>
<l>A mano a mano lo accoglieva il canto</l>
<l>degli usignoli, fin che su l'aurora</l>
<l>gli annunziò ch'era vicino un tetto,</l>
<l>una garrula rondine in faccende.</l>
</lg>
<lg>
<l>E poi giunsero al monte alto e divino,</l>
<l>a un tempio ermo tra i boschi. E il pio cantore</l>
<l>disse allo schiavo: "Ospite amico, è questo</l>
<l>il luogo dove pasturai fanciullo</l>
<l>il gregge, e dove appresi il canto, e dove</l>
<l>cantai la rissa tra la Terra e il Cielo.</l>
<l>Ma poi mi piacque, non cantare il vero,</l>
<l>sì la menzogna che somiglia al vero.</l>
<l>Ora il lavoro canterò, né curo</l>
<l>ch'io sembri ai re l'Aedo degli schiavi".</l>
</lg>
<lg>
<l>Disse: e nel tempio solitario appese</l>
<l>il bello ansato tripode di bronzo.</l>
</lg>
</div2>
</div1>
<div1 type="poesia">
<head rend="italic">POEMI DI ATE</head>
<div2 type="poesia">
<head rend="sc">I</head>
<head rend="sc">ATE</head>
<lg>
<l>O quale uscì dalla città sonante</l>
<l>di colombelle Mecisteo di Gorgo,</l>
<l>fuggendo ai campi glauchi d'orzo, ai grandi</l>
<l>olmi cui già mordea qualche cicala</l>
<l>con la stridula sega. E tu fuggivi,</l>
<l>figlio di Gorgo, dall'erbosa Messe,</l>
<l>dove un tumulto, pari a fuoco, ardeva</l>
<l>sotto un bianco svolìo di colombelle.</l>
<l>Presto e campi di glauco orzo e canori</l>
<l>olmi lasciava, e nella folta macchia,</l>
<l>nido di gazze, s'immergea correndo,</l>
<l>pallido ansante, e gli vuotava il cuore</l>
<l>la fuga, e gli scavava il gorgozzule,</l>
<l>e dentro dentro gli pungea l'orecchia.</l>
<l>Poi che tumulto non udì né grida</l>
<l>più d'inseguenti, egli sostò. La sete</l>
<l>gli ardea le vene, ed ei bramava ancora</l>
<l>tuffare in una viva acqua corrente</l>
<l>la mano impura di purpureo sangue.</l>
</lg>
<lg>
<l>Una rana cantava non lontana,</l>
<l>che lo guidò. Qua qua, cantava, è l'acqua:</l>
<l>bruna acqua, acqua che fiori apre di gialle</l>
<l>rose palustri e candide ninfee.</l>
<l>Ora egli udì la rauca cantatrice</l>
<l>della fontana, Mecisteo di Gorgo,</l>
<l>e seguì l'orma querula e si vide</l>
<l>a un verde stagno che fiorìa di gialle</l>
<l>rose palustri e candide ninfee.</l>
<l>Come egli giunse, la canora rana</l>
<l>tacque, e lo stagno gorgogliò d'un tonfo.</l>
<l>Or egli prima nello stagno immerse</l>
<l>le mani e a lungo stropicciò la rea</l>
<l>con la non rea: di tutte e due già monde</l>
<l>del pari, fece una rotonda coppa,</l>
<l>e la soppose al pìspino. Né bevve.</l>
<l>L'acqua era nera come morte, e rossi</l>
<l>come saette uscite dalla piaga</l>
<l>erano i giunchi, e livide, di tabe,</l>
<l>le rose accanto alle ninfee di sangue.</l>
</lg>
<lg>
<l>E Mecisteo fuggì dal nero gorgo</l>
<l>chiazzato dalle rose ampie del sangue;</l>
<l>fuggì lontano. Or quando già l'ardente</l>
<l>foga dei piedi temperava, un tratto</l>
<l>sentì da tergo un calpestìo discorde:</l>
<l>due passi, uno era forte, uno non era</l>
<l>che dell'altro la sùbita eco breve:</l>
<l>onde il suo capo inorridì di punte</l>
<l>e il cuore gli si profondò, pensando</l>
<l>che già non fosse il disugual cadere</l>
<l>di goccie rosse dentro l'acque nere,</l>
<l>né la lontana torbida querela</l>
<l>di quella rana, ma pensando in cuore</l>
<l>ch'era Ate, Ate la vecchia, Ate la zoppa,</l>
<l>che dietro le fiutate orme veniva.</l>
<l>Né riguardò, ma più veloce i passi</l>
<l>stese, e gli orecchi inebriò di vento.</l>
</lg>
<lg>
<l>Ma trito e secco gli venìa da tergo</l>
<l>sempre lo stesso calpestìo discorde,</l>
<l>misto a uno scabro anelito; né forse</l>
<l>egli pensò che fosse il picchiar duro</l>
<l>del taglialegna in echeggiante forra,</l>
<l>misto alla rauca ruggine del fiato:</l>
<l>era Ate, Ate la zoppa, Ate la vecchia,</l>
<l>che lo inseguiva con stridente lena,</l>
<l>veloce, infaticabile. E già fuori</l>
<l>correa del bosco, sopra acute roccie;</l>
<l>e d'una in altra egli balzava, pari</l>
<l>allo stambecco, e a ogni lancio udiva</l>
<l>l'urlo e lo sforzo d'un simile lancio,</l>
<l>poi dietro sé picchierellare il passo</l>
<l>eterno con la sùbita eco breve.</l>
<l>Fin che giunse al burrone, alto, infinito,</l>
<l>tale che all'orlo non giungea lo stroscio</l>
<l>d'una fiumana che muggiva al fondo.</l>
<l>Allor si volse per lottar con Ate,</l>
<l>il buono al pugno Mecisteo di Gorgo;</l>
<l>volsesi e scricchiolar fece le braccia</l>
<l>protese, l'aria flagellando, e il destro</l>
<l>piede più dietro ritraeva... e cadde.</l>
<l>Cadde, e, precipitando, Ate vide egli</l>
<l>che all'orlo estremo di tra i caprifichi</l>
<l>mostrò le rughe della fronte, e rise.</l>
</lg>
</div2>
<div2 type="poesia">
<head rend="sc">II</head>
<head rend="sc">L'ETÈRA</head>
<lg>
<l>O quale, un'alba, Myrrhine si spense,</l>
<l>la molto cara, quando ancor si spense</l>
<l>stanca l'insonne lampada lasciva,</l>
<l>conscia di tutto. Ma v'infuse Evèno</l>
<l>ancor rugiada di perenne ulivo;</l>
<l>e su la via dei campi in un tempietto,</l>
<l>chiuso, di marmo, appese la lucerna</l>
<l>che rischiarasse a Myrrhine le notti;</l>
<l>in vano: ch'ella alfin dormiva, e sola</l>
<l>Ma lievemente a quel chiarore, ardente</l>
<l>nel gran silenzio opaco della strada,</l>
<l>volò, con lo stridìo d'una falena,</l>
<l>l'anima d'essa: ché vagava in cerca</l>
<l>del corpo amato, per vederlo ancora,</l>
<l>bianco, perfetto, il suo bel fior di carne,</l>
<l>fiore che apriva tutta la corolla</l>
<l>tutta la notte, e si chiudea su l'alba</l>
<l>avido ed aspro, senza più profumo.</l>
<l>Or la falena stridula cercava</l>
<l>quel morto fiore, e batté l'ali al lume</l>
<l>della lucerna, che sapea gli amori;</l>
<l>ma il corpo amato ella non vide, chiuso,</l>
<l>coi molti arcani balsami, nell'arca.</l>
</lg>
<lg>
<l>Né volle andare al suo cammino ancora</l>
<l>come le aeree anime, cui tarda</l>
<l>prendere il volo, simili all'incenso</l>
<l>il cui destino è d'olezzar vanendo.</l>
<l>E per l'opaca strada ecco sorvenne</l>
<l>un coro allegro, con le faci spente,</l>
<l>da un giovenile florido banchetto.</l>
<l>E Moscho a quella lampada solinga</l>
<l>la teda accese, e lesse nella stele:</l>
<l rend="sc">MYRRHINE AL LUME DELLA SUA LUCERNA</l>
<l rend="sc">DORME. È LA PRIMA VOLTA ORA, E PER SEMPRE.</l>
<l>E disse: "Amici, buona a noi la sorte!</l>
<l>Myrrhine dorme le sue notti, e sola!</l>
<l>Io ben pregava Amore iddio, che al fine</l>
<l>m'addormentasse Myrrhine nel cuore:</l>
<l>pregai l'Amore e m'ascoltò la Morte".</l>
<l>E Callia disse: "Ell'era un'ape, e il miele</l>
<l>stillava, ma pungea col pungiglione".</l>
<l>E disse Agathia: "Ella mesceva ai bocci</l>
<l>d'amor le spine, ai dolci fichi i funghi".</l>
<l>E Phaedro il vecchio: "Pace ai detti amari!</l>
<l>ella, buona, cambiava oro con rame".</l>
<l>E stettero, ebbri di vin dolce, un poco</l>
<l>lì nel silenzio opaco della strada.</l>
<l>E la lucerna lor blandia sul capo,</l>
<l>tremula, il serto marcido di rose,</l>
<l>e forse tratta da quel morto olezzo</l>
<l>ronzava un'invisibile falena.</l>
<l>Ma poi la face alla lucerna tutti,</l>
<l>l'un dopo l'altro, accesero. Poi voci</l>
<l>alte destò l'auletride col flauto</l>
<l>doppio, di busso, e tra faville il coro</l>
<l>con un sonoro trepestìo si mosse.</l>
</lg>
<lg>
<l>L'anima, no. Rimase ancora, e vide</l>
<l>le luci e il canto dileguar lontano.</l>
<l>Era sfuggita al demone che insegna</l>
<l>le vie muffite all'anime dei morti;</l>
<l>gli era sfuggita: or non sapea, da sola,</l>
<l>trovar la strada: e stette ancora ai piedi</l>
<l>del suo sepolcro, al lume vacillante</l>
<l>della sua conscia lampada. E la notte</l>
<l>era al suo colmo, piena d'auree stelle;</l>
<l>quando sentì venire un passo, un pianto</l>
<l>venire acuto, e riconobbe Evèno.</l>
<l>Ché avea perduto il dolce sonno Evèno</l>
<l>da molti giorni, ed or sapea che chiuso</l>
<l>era nell'arca, con la morta etèra.</l>
<l>E singultendo disserrò la porta</l>
<l>del bel tempietto, e presa la lucerna,</l>
<l>entrò. Poi destro, con l'acuta spada,</l>
<l>tentò dell'arca il solido coperchio</l>
<l>e lo mosse, e con ambedue le mani,</l>
<l>puntellando i ginocchi, l'alzò. C'era</l>
<l>con lui, non vista, alle sue spalle, e il lieve</l>
<l>stridìo vaniva nell'anelito aspro</l>
<l>d'Evèno, un'ombra che volea vedere</l>
<l>Myrrhine morta. E questa apparve; e quegli</l>
<l>lasciò d'un urlo ripiombare il marmo</l>
<l>sopra il suo sonno e l'amor suo, per sempre.</l>
</lg>
<lg>
<l>E fuggì, fuggì via l'anima, e un gallo</l>
<l>rosso cantò con l'aspro inno la vita:</l>
<l>la vita; ed ella si trovò tra i morti.</l>
<l>Né una a tutti era la via di morte,</l>
<l>ma tante e tante, e si perdean raggiando</l>
<l>nell'infinita opacità del vuoto.</l>
<l>Ed era ignota a lei la sua. Ma molte</l>
<l>ombre nell'ombra ella vedea passare</l>
<l>e dileguare: alcune col lor mite</l>
<l>demone andare per la via serene,</l>
<l>ed altre, in vano, ricusar la mano</l>
<l>del lor destino. Ma sfuggita ell'era</l>
<l>da tanti giorni al demone; ed ignota</l>
<l>l'era la via. Dunque si volse ad una</l>
<l>anima dolce e vergine, che andando</l>
<l>si rivolgeva al dolce mondo ancora;</l>
<l>e chiese a quella la sua via. Ma quella,</l>
<l>l'anima pura, ecco che tremò tutta</l>
<l>come l'ombra di un nuovo esile pioppo:</l>
<l>"Non la so!" disse, e nel pallor del Tutto</l>
<l>vanì. L'etèra si rivolse ad una</l>
<l>anima santa e flebile, seduta</l>
<l>con tra le mani il dolce viso in pianto.</l>
<l>Era una madre che pensava ancora</l>
<l>ai dolci figli; ed anche lei rispose:</l>
<l>"Non la so!"; quindi nel dolor del Tutto</l>
<l>sparì. L'etèra errò tra i morti a lungo</l>
<l>miseramente come già tra i vivi;</l>
<l>ma ora invano; e molto era il ribrezzo</l>
<l>di là, per l'inquieta anima nuda</l>
<l>che in faccia a tutti sorgea su nei trivi.</l>
</lg>
<lg>
<l>E alfine insonne l'anima d'Evèno</l>
<l>passò veloce, che correva al fiume,</l>
<l>arsa di sete, dell'oblìo. Né l'una</l>
<l>l'altra conobbe. Non l'avea mai vista.</l>
<l>Myrrhine corse su dal trivio, e chiese,</l>
<l>a quell'incognita anima veloce,</l>
<l>la strada. Evèno le rispose: "Ho fretta".</l>
</lg>
<lg>
<l>E più veloce l'anima d'Evèno</l>
<l>corse, in orrore, e la seguì la trista</l>
<l>anima ignuda. Ma la prima sparve</l>
<l>in lontananza, nella eterna nebbia;</l>
<l>e l'altra, ansante, a un nuovo trivio incerto</l>
<l>sostò, l'etèra. E intese là bisbigli,</l>
<l>ma così tenui, come di pulcini</l>
<l>gementi nella cavità dell'uovo.</l>
<l>Era un bisbiglio, quale già l'etèra</l>
<l>s'era ascoltata, con orror, dal fianco</l>
<l>venir su pio, sommessamente... quando</l>
<l>avea, di là, quel suo bel fior di carne,</l>
<l>senza una piega i petali. Ma ora</l>
<l>trasse al sussurro, Myrrhine l'etèra.</l>
<l>Cauta pestava l'erbe alte del prato</l>
<l>l'anima ignuda, e riguardava in terra,</l>
<l>tra gl'infecondi caprifichi, e vide.</l>
<l>Vide lì, tra gli asfòdeli e i narcissi,</l>
<l>starsene, informi tra la vita e il nulla,</l>
<l>ombre ancor più dell'ombra esili, i figli</l>
<l>suoi, che non volle. E nelle mani esangui</l>
<l>aveano i fiori delle ree cicute,</l>
<l>avean dell'empia segala le spighe,</l>
<l>per lor trastullo. E tra la morte ancora</l>
<l>erano e il nulla, presso il limitare.</l>
<l>E venne a loro Myrrhine; e gl'infanti</l>
<l>lattei, rugosi, lei vedendo, un grido</l>
<l>diedero, smorto e gracile, e gettando</l>
<l>i tristi fiori, corsero coi guizzi,</l>
<l>via, delle gambe e delle lunghe braccia,</l>
<l>pendule e flosce; come nella strada</l>
<l>molle di pioggia, al risonar d'un passo,</l>
<l>fuggono ranchi ranchi i piccolini</l>
<l>di qualche bodda: tali i figli morti</l>
<l>avanti ancor di nascere, i cacciati</l>
<l>prima d'uscire a domandar pietà!</l>
<l>Ma la soglia di bronzo era lì presso,</l>
<l>della gran casa. E l'atrio ululò tetro</l>
<l>per le vigili cagne di sotterra.</l>
<l>Pur vi guizzò, la turba infante, dentro,</l>
<l>rabbrividendo, e dietro lor la madre</l>
<l>nell'infinita oscurità s'immerse.</l>
</lg>
</div2>
<div2 type="poesia">
<head rend="sc">III</head>
<head rend="sc">LA MADRE</head>
<lg>
<l>O quale Glauco, ebbro d'oblìo, percosse</l>
<l>la santa madre. E non poté la madre</l>
<l>che pur voleva, sostener nel cuore</l>
<l>quella percossa al volto umile e mesto;</l>
<l>ché da tanti dolori liso il cuore,</l>
<l>ecco, si ruppe; e ne dové morire.</l>
<l>E subito il buon demone sovvenne,</l>
<l>e più veloce d'un pensier di madre</l>
<l>ultimo, la soave anima prese,</l>
<l>la sollevò, la portò via lontano,</l>
<l>e due tre volte la tuffò nel Lete.</l>
<l>E le dicea: "Dimentica per sempre,</l>
<l>anima buona; ché sofferto hai troppo!"</l>
<l>E pose lei nel sommo della terra,</l>
<l>dove è più luce, più beltà, più Dio:</l>
<l>nel calmo Elisio, donde mai non torna</l>
<l>l'anima al basso, a dolorar la vita.</l>
</lg>
<lg>
<l>Ma nel profondo della terra il figlio</l>
<l>precipitò, nel baratro sotterra,</l>
<l>tanto sotterra alla sua tomba, quanto</l>
<l>erano su la tomba alte le stelle.</l>
<l>E là fu, nella oscurità, travolto</l>
<l>dalla massa d'eterna acqua, che sciacqua</l>
<l>pendula in mezzo all'infinito abisso;</l>
<l>che, mentre oscilla il globo della terra,</l>
<l>là dentro fiotta, e urta le pareti</l>
<l>solide, e con cupo impeto rimbomba.</l>
<l>E l'anima di Glauco era travolta</l>
<l>nell'acqua eterna, e or lanciata contro</l>
<l>le roccie liscie, or tratta dal risucchio</l>
<l>giù. Né un raggio di luce, ma una romba</l>
<l>senza pensiero, e senza tempo il tempo.</l>
<l>Quando, un flutto sboccò con un singulto</l>
<l>in un crepaccio, e Glauco sgorgò dentro</l>
<l>l'antro sonante, e si trovò su l'onda</l>
<l>d'un nero fiume che correa sotterra</l>
<l>rapacemente. Ed era tutto un pianto,</l>
<l>un pianto occulto, il pianto dopo morte,</l>
<l>oh! così vano, le cui solitarie</l>
<l>lacrime lecca il labile lombrico.</l>
<l>E il fiume cieco del dolor sepolto</l>
<l>portò Glauco vicino alla palude</l>
<l>Acherusìade, ove tra terra e acqua</l>
<l>errano l'ombre a cui la morte insegna,</l>
<l>e che verranno ad altra vita ancora,</l>
<l>quando il destino li rivoglia in terra.</l>
</lg>
<lg>
<l>E vide le aspettanti anime Glauco</l>
<l>sul denso limo, a cui l'urtava il flutto,</l>
<l>e gridò Glauco, alto, e chiamò la madre:</l>
<l>"Madre che offesi... madre che percossi...</l>
<l>madre che feci piangere... Ma vengo</l>
<l>sul fiume eterno, o mamma, a te, del pianto!</l>
<l>O mamma che... feci morire! E morto</l>
<l>ti sono anch'io, nato da te! più morto!</l>
<l>Sì: t'ho percossa. Ma non sai con quanta</l>
<l>forza alle scabre roccie mi percuota</l>
<l>l'acqua laggiù, nel baratro; e che buio</l>
<l>laggiù! che grida! Oh! mai non fossi nato!</l>
<l>Mamma... pietà! perdonami! Se lasci</l>
<l>ch'io salga, e basta che tu voglia, io salgo;</l>
<l>oh! sarò buono! buono, ora per sempre!</l>
<l>non ti batterò più!... Mamma, già l'onda</l>
<l>Mi porta via... perdona dunque! Io torno</l>
<l>laggiù... fa presto. Un tempo eri più buona,</l>
<l>o mamma!... O madre, ti mutò la morte!"</l>
</lg>
<lg>
<l>Così pregava, il figlio. Ecco, e l'ondata</l>
<l>dal molle limo lo staccò, lo volle</l>
<l>con sé, lo stese, lo portò nel fiume</l>
<l>del pianto vano. E singultendo, il fiume</l>
<l>lo versò nell'abisso; e nell'abisso</l>
<l>se lo riprese il vortice segreto.</l>
<l>E l'anima dell'empio era travolta</l>
<l>dall'acqua eterna, e tratta dal risucchio</l>
<l>giù, poi, nel buio, qua e là percossa.</l>
</lg>
<lg>
<l>Ed ella su, nel sommo della terra,</l>
<l>dove è più luce, più beltà, più Dio,</l>
<l>sedea serena; e con la guancia offesa</l>
<l>sopra la palma, si facea cullare</l>
<l>dal grande mare d'etere, dal breve,</l>
<l>lassù, mollissimo, oscillìo del mondo.</l>
<l>Ecco, levò dalla tranquilla palma</l>
<l>la guancia offesa, e riguardava intorno,</l>
<l>inorecchita. E il buon demone accorse</l>
<l>e le diceva: "Vieni al dolce Lete,</l>
<l>a bere ancora: non assai bevesti!"</l>
<l>Ed ella bevve. Ma via via dagli occhi</l>
<l>le usciva il pianto e le cadea nell'onda.</l>
<l>E le premeva il demone, soave-</l>
<l>mente, la nuca, e le diceva: "Ancora!</l>
<l>Ancora! Bevi! Non assai bevesti!"</l>
<l>E docile beveva ella, e nel Lete</l>
<l>le cadea sempre più dirotto il pianto.</l>
<l>Oh! non beveva che l'oblìo del male,</l>
<l>la santa madre, e si levò piangendo,</l>
<l>e disse: "Io sento che il mio figlio piange.</l>
<l>Portami a lui!" Né il demone s'oppose;</l>
<l>ché cuor di madre è d'ogni Dio più forte.</l>
<l>E con lei scese, ed ella andò sotterra</l>
<l>sempre piangendo e giunse alla palude</l>
<l>Acherusìade. Ed ella erro tra l'alga</l>
<l>deforme, ed ella s'aggirò tra il fango,</l>
<l>sempre accorrendo ad ogni sbocco appena</l>
<l>sentia mugghiare una marea sotterra,</l>
<l>e il pianto vano venir su, dei morti,</l>
<l>sui neri fiumi, di su i rossi fiumi.</l>
</lg>
<lg>
<l>Ed un flutto, laggiù, con un singulto</l>
<l>gittò Glauco in un antro, e poi su l'onde</l>
<l>del nero fiume che correa sotterra,</l>
<l>del pianto occulto, pianto dopo morte;</l>
<l>e lo portò vicino alla palude:</l>
<l>e gridò Glauco, alto, e chiamò la madre:</l>
<l>"Madre, eri buona, e ti mutò la morte!</l>
<l>mamma, io ti feci piangere; mammina,</l>
<l>io sì ti feci, io figlio tuo, morire..."</l>
<l>Ma ella, prima anche di lui, gridava</l>
<l>dal triste limo, tra il fragor dei flutti:</l>
<l>"Mia creatura, non lo feci apposta</l>
<l>io, a morir così d'un subito, io</l>
<l>io, a non dirti che non era nulla,</l>
<l>ch'era per gioco... Vieni su: perdona!"</l>
</lg>
<lg>
<l>E Glauco ascese. E poi la madre e il figlio</l>
<l>vennero ancor dalla palude in terra,</l>
<l>l'una a soffrire, e l'altro a far soffrire.</l>
</lg>
</div2>
</div1>
<div1 type="poesia">
<head rend="italic">SILENO</head>
<lg>
<l>- Figlio di Pan, figlio del dio silvestre</l>
<l>che nei canneti sibila e frascheggia,</l>
<l>là, dell'Asopo, e frange a questa rupe</l>
<l>il lungo soffio della sua zampogna;</l>
<l>tornar nell'ombra io volli a te, Sileno,</l>
<l>ora che tace la diurna rissa</l>
<l>del maglio e della roccia, or che non odo</l>
<l>più lime invide, più trapani ingordi;</l>
<l>or che gli schiavi qua e là sdraiati</l>
<l>sognano fiumi barbari; e la luna</l>
<l>prendendo il monte, il monte di Marpessa,</l>
<l>piove un pallore in cui tremola il sonno.</l>
<l>Sono un fanciullo, sono anch'io di Paro;</l>
<l>Scopas il nome; palestrita: ed oggi,</l>
<l>coronato di smilace e di pioppo,</l>
<l>correvo a gara con un mio compagno:</l>
<l>e giunsi qui dove gl'ignudi schiavi</l>
<l>Paflàgoni con cupi ululi in alto</l>
<l>tender vedevo intorno ad una rupe</l>
<l>le irsute braccia ed abbassar di schianto.</l>
<l>Ecco, il compagno rimandai soletto</l>
<l>al grammatista e al garrulo flagello;</l>
<l>ma io rimasi ad ammirar gl'ignudi</l>
<l>schiavi intorno la rupe alta ululanti.</l>
<l>Su sfavillìo di cunei l'arguto</l>
<l>maglio cadeva; e io seguia con gli occhi</l>
<l>l'opera grande della breve bietta,</l>
<l>ch'entra sottile come la parola,</l>
<l>poi sforza il masso, come quella il cuore;</l>
<l>quando, con uno scroscio ultimo, il blocco</l>
<l>s'aprì, mostrando, come in ossea noce</l>
<l>bianco gariglio, te di Pan bicorne</l>
<l>figlio, o Sileno: e tu ridevi al sole</l>
<l>riscintillante sopra l'ulivete;</l>
<l>e tu puntavi con l'orecchie aguzze</l>
<l>l'aereo mareggiar delle cicale.</l>
<l>Ma che mai cela questa rupe? Io venni</l>
<l>a domandarti perché mai sorridi</l>
<l>solo, costì, col tuo marmoreo volto,</l>
<l>e come tendi le puntute orecchie</l>
<l>al sibilìo de' fragili canneti.</l>
<l>Od altro ascolti e vedi altro, Sileno? -</l>
</lg>
<lg>
<l>Scopas, alunno dell'alpestre Paro,</l>
<l>così parlava al candido Sileno</l>
<l>figlio improvviso della roccia, nato</l>
<l>sotto martelli immemori di schiavi.</l>
<l>Il giovinetto gli sedea di contro</l>
<l>sopra un macigno, con al vento i bruni</l>
<l>riccioli, in mezzo a molti blocchi sparsi,</l>
<l>come il pastore tra l'inerte gregge.</l>
<l>E gli rispose il candido Sileno,</l>
<l>o parve, a un tratto con un volger d'occhi</l>
<l>simile a lampo che vaporò bianco</l>
<l>e scavò col fugace alito il monte.</l>
<l>Ed a quel lampo il giovinetto vide</l>
<l>ciò che non più gli tramontò dagli occhi.</l>
</lg>
<lg>
<l>Vide, sotto la scorza aspra del monte,</l>
<l>vide il tuo regno, o bevitor di gioia,</l>
<l>vecchio Sileno: una palestra: in essa</l>
<l>sorprese il breve anelito del lampo</l>
<l>in un bianco lor moto i palestriti:</l>
<l>l'ombra seguace irrigidì quel moto</l>
<l>per sempre; e stette nelle braccia tese</l>
<l>degli oculati pugili già pronto</l>
<l>lo scatto di fischiante arco di tasso,</l>
<l>ed alla mano al lanciator ricurvo</l>
<l>restò sospeso impaziente il disco</l>
<l>in cui pulsava il vortice di ruota,</l>
<l>ed alla pianta alta de' corridori</l>
<l>l'impeto rapido oscillò del vento:</l>
<l>gli efebi intenti a contemplar la gara</l>
<l>ressero sul perfetto omero l'asta.</l>
<l>In tanto a luminosi propilei,</l>
<l>con sul capo le braccia arrotondate,</l>
<l>vedeva lente vergini salire:</l>
<l>la pompa che albeggiò per un momento,</l>
<l>eternamente camminò nell'ombra.</l>
</lg>
<lg>
<l>Vide, sotto la scorza aspra del monte,</l>
<l>emersa dalle grandi acque Afrodite</l>
<l>vergine, al breve anelito del lampo</l>
<l>che la scopriva, con le pure braccia</l>
<l>velar le sacre fonti della vita:</l>
<l>l'ombra seguace conservò per sempre</l>
<l>la dolce vita ch'esita nascendo.</l>
<l>E vide anche la morte, anche il dolore:</l>
<l>vide fanciulli e vergini cadere</l>
<l>sotto gli strali di adirati numi,</l>
<l>e tutti gli occhi volgere agl'ingiusti</l>
<l>sibili: tutti: ma non già la madre:</l>
<l>la madre, al cielo; e proteggea di tutta</l>
<l>sé la più spaurita ultima figlia.</l>
<l>Intanto le Nereidi dal mare</l>
<l>volsero il collo, con la nivea spinta</l>
<l>del piede su le nuove onde sospesa;</l>
<l>mentre al bosco fuggivano le ninfe</l>
<l>inseguite da satiri correnti</l>
<l>con lor solidi zoccoli di becco;</l>
<l>e un baccanale dileguò sul monte.</l>
</lg>
<lg>
<l>Il giovinetto udì strepere trombe,</l>
<l>gemere conche, ed ascoltò soavi,</l>
<l>tra l'immensa manìa bronzosonante,</l>
<l>squillare i doppi flauti di loto.</l>
<l>Ed ecco il monte ritornò com'era,</l>
<l>tacito, immoto, se non se nel fosco</l>
<l>gomito d'una forra anche appariva</l>
<l>l'ultimo bianco di lucenti groppe</l>
<l>di centauri precipiti, e sonava</l>
<l>un quadruplice tonfo di galoppo,</l>
<l>che poi vanì. Ma quando tacque il tutto,</l>
<l>oh! come sotto il velo di grandi acque,</l>
<l>s'udiva ancora eco di cembali, eco</l>
<l>di timpani, eco di piovosi sistri;</l>
<l>ed <emph>euhoè</emph> ed <emph>euhoè</emph> gridare</l>
<l>come in un sogno, come nel gran sogno</l>
<l>di quelle rupi candide di marmo</l>
<l>dormenti nella sacra ombra notturna.</l>
<l>E con quel grido si mescea nell'eco</l>
<l>il lungo soffio della tua zampogna,</l>
<l>o Pan silvano; e percotea la fronte</l>
<l>del sorridente bevitor di gioia,</l>
<l>e del fanciullo che sedea tra i blocchi,</l>
<l>quale un pastore tra l'inerte gregge.</l>
</lg>
</div1>
<div1 type="poesia">
<head rend="italic">POEMI DI PSYCHE</head>
<div2 type="poesia">
<head rend="sc">I</head>
<head rend="sc">PSYCHE</head>
<lg>
<l>O Psyche, tenue più del tenue fumo</l>
<l>ch'esce alla casa, che se più non esce,</l>
<l>la gente dice che la casa è vuota;</l>
<l>più lieve della lieve ombra che il fumo</l>
<l>disegna in terra nel vanire in cielo:</l>
<l>sei prigioniera nella bella casa</l>
<l>d'argilla, o Psyche, e vi sfaccendi dentro,</l>
<l>pur lieve sì che non se n'ode un suono;</l>
<l>ma pur vi sei, nella ben fatta casa,</l>
<l>ché se n'alza il celeste alito al cielo.</l>
<l>E vi sfaccendi dentro e vi sospiri</l>
<l>sempre soletta, ché non hai compagne</l>
<l>altre che voci di cui tu sei l'eco;</l>
<l>ignude voci che con un sussulto</l>
<l>sorgere ammiri su da te, d'un tratto;</l>
<l>voci segrete a cui tu servi, o Psyche.</l>
</lg>
<lg>
<l>Intorno alla tua casa, o prigioniera,</l>
<l>pasce le greggi un Essere selvaggio,</l>
<l>bicorne, irsuto; e sui due piè di capro</l>
<l>sempre impennato, come a mezzo un salto.</l>
<l>E tu ne temi, ch'egli là minaccia</l>
<l>impaziente, e sempre ulula e corre;</l>
<l>e spesso guazza nel profondo fiume,</l>
<l>come la pioggia, e spesso crolla il bosco,</l>
<l>al par del vento; e non è mai l'istante</l>
<l>che tu non l'oda o non lo veda, o Psyche,</l>
<l>Pan multiforme. Eppur talvolta ei soffia</l>
<l>dolce così nelle palustri canne,</l>
<l>che tu l'ascolti, o Psyche, con un pianto</l>
<l>sì, ma che è dolce, perché fu già pianto</l>
<l>e perse il tristo nel passar dagli occhi</l>
<l>la prima volta. E tu ripensi a quando</l>
<l>vergine fosti ad un'ignota belva</l>
<l>data per moglie, crudel mostro ignoto.</l>
<l>E sempre al buio tu con lui giacesti</l>
<l>rabbrividendo docile, ed alfine,</l>
<l>vigile nel suo sonno alto di fiera,</l>
<l>accesa la tua piccola lucerna,</l>
<l>guardasti; e quella belva era l'Amore.</l>
</lg>
<lg>
<l>E lo sapesti solo allor che sparve,</l>
<l>l'Amore alato. E ne sospiri e l'ami.</l>
<l>E nella casa di ben fatta argilla,</l>
<l>dove sei schiava delle voci ignude,</l>
<l>sempre l'aspetti, che ritorni, e dorma</l>
<l>con te. Tu piangi, quando Pan, la notte,</l>
<l>fa dolcemente sufolar le canne;</l>
<l>piangi d'amore, o solitaria Psyche,</l>
<l>nella tua casa, dove più non tieni</l>
<l>posto, che l'ombra, e non fai più rumore,</l>
<l>che l'alito; e le voci odi che fanno</l>
<l>all'improvviso a te cader dal ciglio</l>
<l>la stilla che non ti volea cadere.</l>
</lg>
<lg>
<l>Però che sono e sùbite e severe</l>
<l>le più; ma più di tutte una che sempre</l>
<l>contende e grida, ad ogni tuo sospiro</l>
<l>verso l'alata libertà: "Non devi!"</l>
<l>Quella non t'ama, credi tu; ma un'altra</l>
<l>è, sì, che t'ama, e ti favella a parte</l>
<l>e ti consola, e teco piange, e parla</l>
<l>così sommessa che tu credi a volte</l>
<l>che sia meschina prigioniera anch'ella.</l>
</lg>
<lg>
<l>E tu devi, d'un mucchio alto di semi,</l>
<l>far tanti mucchi, e sceverare i grani</l>
<l>d'orzo, i chicchi di miglio, le rotonde</l>
<l>veccie, i bislunghi pippoli di vena.</l>
<l>E come fine polvere di ferro</l>
<l>sparsa per tutto il mucchio è la semenza</l>
<l>dei papaveri. E tu, Psyche, tu gemi</l>
<l>trepida, inerte; e poi con le tue dita</l>
<l>d'aria ti provi, scegli a lungo i semi</l>
<l>del papavero immemore, e in un giorno</l>
<l>tanti ne cogli, quanti appena udresti</l>
<l>cantare nella secca urna d'un fiore.</l>
<l>E piangi, ed ecco vengono le figlie</l>
<l>dell'alma Terra, frugole e succinte,</l>
<l>dalla pineta dove a Pan selvaggio</l>
<l>frangean tra gli aghi dei pinastri il suolo</l>
<l>Non so chi disse alle operaie nere</l>
<l>di Pan la cosa. Ma si fa d'un tratto</l>
<l>un brulichìo per l'odorata selva;</l>
<l>e sgorgano esse a frotte dai minuti</l>
<l>lor collicelli, mentre Pan nell'ombra</l>
<l>s'addorme al canto delle sue cicale.</l>
<l>E salgono alla casa, onda su onda,</l>
<l>fila incessante di formiche, ed opre</l>
<l>vengono a te; ma prima i grani d'orzo,</l>
<l>pesi, e i bislunghi pippoli di vena</l>
<l>portano, due di loro uno di quelli;</l>
<l>fanno le veccie di tra il biondo miglio,</l>
<l>poi fanno il miglio minimo, poi vanno.</l>
<l>E resta a te la polvere di semi,</l>
<l>di cui ciascuno dal suo nulla esprima</l>
<l>un lungo stelo e il molle fior del sonno.</l>
</lg>
<lg>
<l>E il molle sonno tu lo chiami, o Psyche,</l>
<l>dacché di quelle voci una, la voce</l>
<l>che non t'ama e ti sgrida aspra, ti disse:</l>
<l>"Vil fanticella, prendi questa brocca</l>
<l>e va per acqua al nero fonte; al fonte</l>
<l>di cui sgorga l'oscura onda, sotterra,</l>
<l>al fiume morto. Esci per poco, e torna".</l>
<l>E tuo mal grado, o schiavolina, andasti</l>
<l>con la tua brocca di cristallo al fonte;</l>
<l>e là vedesti, su la grotta, il drago,</l>
<l>l'insonne drago, sempre aperti gli occhi;</l>
<l>e tu chiudesti, o Psyche, i tuoi, da lungi</l>
<l>rabbrividendo; ed ecco, non veduto,</l>
<l>uno ti prese l'anfora di mano,</l>
<l>che piena in mano dopo un po' ti rese,</l>
<l>e dileguò. Tu lentamente a casa</l>
<l>tornavi smorta, e con un gran sospiro,</l>
<l>apristi gli occhi, e nel cristallo puro</l>
<l>tu guardasti l'oscura acqua di morte,</l>
<l>e vi vedesti il vortice del nulla,</l>
<l>e ne tremasti. E Pan allora un dolce</l>
<l>canto soffiò nelle palustri canne,</l>
<l>che tu piangesti a quel pensier di morte</l>
<l>come piangevi per desìo d'amore:</l>
<l>lo stesso pianto, così dolce, o Psyche!</l>
</lg>
<lg>
<l>Ma pur ne tremi, o Psyche, ancora, e mesta</l>
<l>invochi il sonno, perché a te nasconda</l>
<l>quell'altro sonno, che non vuoi, più grande!</l>
<l>Ma delle voci di cui tu sei schiava,</l>
<l>quella che t'ama e ti consola a parte,</l>
<l>ecco che ti favella e ti consola:</l>
<l>"Povera Psyche, io so dov'è l'Amore.</l>
<l>Oh! l'Amore t'aspetta oltre la morte.</l>
<l>Di là, t'aspetta. Se tu passi il nero</l>
<l>fiume sotterra, troverai l'Amore.</l>
<l>Tremi? C'è un vecchio, vecchio come il tempo,</l>
<l>che tutti imbarca, e non fa male a Psyche!</l>
<l>E c'è un cane, oltre il fiume, che divora</l>
<l>ciò ch'è di troppo, e non fa male a Psyche!</l>
<l>Pallida Psyche, prendi tra le labbra</l>
<l>che sembrano due petali appassiti</l>
<l>di morta rosa, un obolo, e leggiero</l>
<l>tienlo, così, che te lo prenda il vecchio,</l>
<l>né tu lo senta; e chiudi gli occhi, e dormi.</l>
<l>E prendi una focaccia, anche, col miele</l>
<l>e col mite papavero, e leggiera</l>
<l>tienla, così, che te la prenda il cane,</l>
<l>né tu lo senta; e chiudi gli occhi, e dormi.</l>
<l>Appena desta, rivedrai l'Amore".</l>
</lg>
<lg>
<l>Tu la focaccia prendi su, col miele,</l>
<l>tu chiudi nelle labbra scolorite</l>
<l>l'obolo; e non so quale alito lieve</l>
<l>ti porta via. Per dove passi, un'ombra</l>
<l>passa, non più che d'ali di farfalla.</l>
<l>Ma tu non dormi; e lievemente il vecchio</l>
<l>ti prende il piccolo obolo di bocca;</l>
<l>ma tu lo senti, e senti anche la rauca</l>
<l>lena del vecchio rematore, come</l>
<l>se alcuno seghi il duro legno, e come</l>
<l>se alcuno picchi su la putre terra;</l>
<l>anche senti un latrato, solitario;</l>
<l>e tremi tanto, che di man ti sfugge</l>
<l>ah! la focaccia, e fa un tonfo nell'acqua</l>
<l>morta del fiume. Ed anche tu vi cadi,</l>
<l>cadi nel queto vortice del nulla.</l>
</lg>
<lg>
<l>Ma Pan il gregge pasce là su l'orlo</l>
<l>del morto fiume. Non udivi il suono,</l>
<l>là, della vita? Tremuli belati</l>
<l>e cupi mugli, il gorgheggiar d'uccelli</l>
<l>tra foglie verdi, e sotto gravi mandre</l>
<l>lo scroscio vasto delle foglie secche.</l>
<l>E ti cullava nella vecchia barca</l>
<l>un canto lungo, che da te più sempre</l>
<l>s'allontanava sino a dileguare</l>
<l>nella dimenticata fanciullezza.</l>
<l>Pan! era Pan! Egli ti porge un braccio</l>
<l>ispido, e su ti leva intirizzita,</l>
<l>gelida, o Psyche; immemore; e ti corca</l>
<l>nuda così, lieve così, nel vello</l>
<l>del suo gran petto, e in sé ti cela a tutti.</l>
</lg>
<lg>
<l>Quali alte grida là dal mondo! Quali</l>
<l>tristi lamenti intorno alla tua casa,</l>
<l>d'argilla, o Psyche, donde più non esce</l>
<l>il tenue fumo, alla tua casa vuota</l>
<l>di cui sparve il celeste alito in cielo.</l>
<l>Ti cercano le genti, o fuggitiva.</l>
<l>O Psyche! o Psyche! dove sei? Ti cerca</l>
<l>nel morto fiume il vecchio che tragitta</l>
<l>tutti di là. Ti cerca, acre fiutando,</l>
<l>dall'altra riva il cane che divora</l>
<l>ciò ch'è di troppo. Tutti, o Psyche, invano!</l>
<l>O Psyche! o Psyche! dove sei? Ma forse</l>
<l>nelle cannucce. Ma chi sa? Tra il gregge.</l>
<l>O nel vento che passa o nella selva</l>
<l>che cresce. O sei nel bozzolo d'un verme</l>
<l>forse racchiusa, o forse ardi nel sole.</l>
</lg>
<lg>
<l>Ché Pan l'eterno t'ha ripresa, o Psyche.</l>
</lg>
</div2>
<div2 type="poesia">
<head rend="sc">II</head>
<head rend="sc">LA CIVETTA</head>
<lg>
<l>"O tristi capi! O solo voci! O schiene</l>
<l>vaie così come la biscia d'acqua!</l>
<l>Via di costì!" gridava agro il custode</l>
<l>della prigione. Era selvaggio il luogo,</l>
<l>deserto, in mezzo della sacra Atene,</l>
<l>con sue deformi catapecchie al piede</l>
<l>di bigie roccie dalle strie giallastre,</l>
<l>piene di buchi, verdeggianti appena</l>
<l>qua e là di partenio e di serpillo.</l>
<l>Il sole era sui monti, e nell'azzurro</l>
<l>passava fosco a ora a ora un volo</l>
<l>d'aspri rondoni che girava attorno,</l>
<l>sopra la rocca, alla gran Dea di bronzo,</l>
<l>forte strillando. Ed anche in terra un gruppo</l>
<l>di su di giù correva, di fanciulli;</l>
<l>strillando anch'essi. Ed ecco s'aprì l'uscio</l>
<l>della casa degli Undici, e il custode</l>
<l>alzò dal tetro limitar la voce.</l>
</lg>
<lg>
<l>Egli diceva: "È per voi scianto ancora?</l>
<l>Ieri da Delo ritornò la nave</l>
<l>sacra, e le feste sono ormai finite.</l>
<l>Non è più tempo di legar col refe</l>
<l>gli scarabei! Non più, di fare a mosca</l>
<l>di bronzo!" Un poco più lontano il branco</l>
<l>trasse, in silenzio. Poi gridarono: "Ohe?</l>
<l>che parli tu di scarabei, di mosche?</l>

<l>È una civetta". In vero una civetta</l>
<l>tutta arruffata era nel pugno a Gryllo</l>
<l>figlio di Gryllo facitor di scudi,</l>
<l>ch'era il più grande. Ma l'avea pocanzi</l>
<l>in un crepaccio Hyllo predata, il figlio</l>
<l>d'Hyllo vasaio, ch'era il più piccino.</l>
<l>In un crepaccio della bigia rupe,</l>
<l>sotto un cespuglio di parietaria,</l>
<l>vide due rilucenti Hyllo stateri</l>
<l>d'oro, nell'ombra, e s'appressò; ma l'oro</l>
<l>non c'era più: poi li rivide i due</l>
<l>fissi e tondi nell'ombra occhi d'uccello.</l>
<l>Una civetta della Dea di Atene</l>
<l>immobilmente riguardava il figlio</l>
<l>d'Hyllo vasaio; che con le due mani</l>
<l>all'improvviso l'abbrancò su l'ali,</l>
<l>e la portava. E Coccalo sorvenne</l>
<l>che gliela prese; a Coccalo la prese</l>
<l>Cottalo; e Gryllo a lui la vinse: allora</l>
<l>Cottalo pianse, Coccalo sorrise,</l>
<l>e il piccolino frignò dietro il grande.</l>
</lg>
<lg>
<l>Ma Gryllo avvinse con un laccio un piede</l>
<l>della civetta, e la facea sbalzare</l>
<l>e svolazzare al caldo sole estivo.</l>
<l>E dai tuguri altri fanciulli, figli</l>
<l>d'arcieri sciti, figli di metèci,</l>
<l>trassero. E in mezzo a tutti la civetta</l>
<l>chiudeva apriva trasognata gli occhi</l>
<l>rotondi, fatti per la sacra notte.</l>
<l>E il coro: "Balla" cantò forte "o muori!"</l>
</lg>
<lg>
<l>E nel carcere in tanto era un camuso</l>
<l>Pan boschereccio, un placido Sileno</l>
<l>col viso arguto e grossi occhi di toro.</l>
<l>Dolce parlava. E gli sedeva ai piedi</l>
<l>un giovanetto dalla lunga chioma,</l>
<l>bellissimo. E molti altri erano intorno,</l>
<l>uomini, muti. Ed a ciascuno in cuore</l>
<l>era un fanciullo che temeva il buio;</l>
<l>e il buon Sileno gli facea l'incanto.</l>
<l>"Voi non vedete ciò ch'io sono. Io sono"</l>
<l>egli diceva "ciò che di me sfugge</l>
<l>agli occhi umani: l'invisibile. Ora</l>
<l>s'ei guarda, come fosse ebbro, vacilla;</l>
<l>ma non è lui, non è quest'io, che trema:</l>
<l>trema ciò ch'egli guarda, che si vede,</l>
<l>che mai non dura uguale a sé, che muore.</l>
<l>Io, di me, sono l'anima, che vive</l>
<l>più, quanto più vive con sé, lontana</l>
<l>dal mondo, nella sacra ombra dei sensi.</l>
<l>E s'ella parta libera per sempre,</l>
<l>nella notte immortale, ove si trovi</l>
<l>ella con tutto che non mai vacilla,</l>
<l>ella morrà? non vedrà più?" Qualcuno</l>
<l>"Vedrà" rispose; "Non morrà" rispose.</l>
</lg>
<lg>
<l>Poi fu silenzio. Il musico vegliardo</l>
<l>Pan era solo, accanto al suo pensiero,</l>
<l>invisibile. Il bello adolescente,</l>
<l>supino il capo, con la lunga chioma</l>
<l>spiovente, lungi dalla nuca, all'aria,</l>
<l>beveva l'eco delle sue parole.</l>
<l>Ed ecco entrò dall'abbaino un canto</l>
<l>d'acute voci: "Balla, dunque, o muori!"</l>
</lg>
<lg>
<l>E il custode dal tetro uscio i fanciulli</l>
<l>striduli fece lontanar nel sole,</l>
<l>fuor dall'ombra dei tetti e della roccia.</l>
<l>Ma là, nel sole, molleggiò più goffa</l>
<l>sul pugno a Gryllo, s'arruffò, chiudendo</l>
<l>aprendo gli occhi, la civetta, e i bimbi</l>
<l>ridean più forte. Onde il custode: "O Gryllo</l>
<l>figlio di Gryllo, tu che sei più savio,</l>
<l>dà retta. Sai: codesto uccello è sacro</l>
<l>alla Dea nostra, a cui tu canti l'inno</l>
<l>movendo nudo coi compagni nudi</l>
<l>per la città. La nostra Dea sa tutto,</l>
<l>ché gli occhi ha grigi, di civetta, e vede</l>
<l>con essi per l'oscurità del cielo".</l>
<l>"No, che non vede" disse Hyllo "né vuole</l>
<l>vedere, e chiude gli occhi tondi al sole".</l>
<l>"Passero, taci. Tu, Gryllo" il custode</l>
<l>riprese, "grande già mi sei. Conosco</l>
<l>tuo padre, il buono artefice di scudi.</l>
<l>Tu gli somigli come fico a fico.</l>
<l>Fa chetare le tortore ciarliere.</l>
<l>C'è dentro la mia casa uno che muore!"</l>
<l>"Chi? Questa sera?" "Al tramontar del sole!"</l>
<l>"Perché?" "La nave ritornò da Delo.</l>
<l>Ed egli vide un sogno: una vestita</l>
<l>di bianche vesti, che gli disse: O uomo,</l>
<l>il terzo giorno toccherai la terra!</l>
<l>E la cicuta, sì, berrà dentr'oggi.</l>
<l>Tra poco, o Gryllo. Che in silenzio ei muoia!"</l>
</lg>
<lg>
<l>Tacquero allora i giovanetti a lungo</l>
<l>pensando all'uomo che così, per mare,</l>
<l>tornava in patria. E Gryllo disse: "È l'uomo</l>
<l>che andava scalzo e passeggiava in aria,</l>
<l>e diceva che il sole era una pietra,</l>
<l>e sapeva che terra era la luna..."</l>
<l>Ed in silenzio trassero alla roccia</l>
<l>tutti, e stettero presso la prigione,</l>
<l>come aspettando. E la civetta, al lento</l>
<l>filo costretta, si posò sul ramo</l>
<l>d'un oleastro che sporgea dal masso</l>
<l>sopra i ricciuti capi dei fanciulli.</l>
<l>Si chinò, s'arruffò, molleggiò, cieca</l>
<l>per la gran luce rosea del tramonto.</l>
<l>E dai tegoli un passero la vide</l>
<l>e garrì contro la non mai veduta,</l>
<l>e vennero altri passeri al garrito;</l>
<l>e il frastuono eccitò le rondinelle,</l>
<l>e fuori ognuna si versò dal nido;</l>
<l>e da un tacito ombroso bosco sacro</l>
<l>venne la capinera e l'usignuolo.</l>
<l>E grande era lo strepito e il bisbiglio,</l>
<l>pur non udito dai fanciulli, attenti</l>
<l>ad una voce che venìa di dentro,</l>
<l>di chi tornava alla sua patria terra</l>
<l>invisibile, e placido parlava</l>
<l>a un'altra barca che incrociò sul mare.</l>
</lg>
<lg>
<l>E poi cessato il favellìo di dentro,</l>
<l>un dei fanciulli disse: "Hyllo, tu monta</l>
<l>su le mie spalle, e narra quel che vedi".</l>
<l>Hyllo montò sul dorso a quel fanciullo,</l>
<l>e sogguardò per l'abbaino: "Io vedo".</l>
<l>"Hyllo, che vedi?" "Un buon Sileno vecchio".</l>
<l>"Che dice?" "Dice che andrà via, che il morto</l>
<l>non sarà lui: seppelliranno un altro".</l>
<l>Il sole in tanto ritraeva i raggi</l>
<l>dai bianchi templi della sacra Atene.</l>
<l>Sola splendea la cuspide dell'asta</l>
<l>che aveva in mano la gran Dea di bronzo</l>
<l>Brillò d'un tratto e poi si spense; e il sole</l>
<l>calò raggiando dietro il Citerone.</l>
<l>"Hyllo, che vedi?" "Beve". "La cicuta!"</l>
<l>"Piangono, gli altri; uno si copre il capo</l>
<l>con la veste, uno grida". "Esso, che dice?"</l>
<l>"Dice di far silenzio, come quando</l>
<l>si sparge l'orzo, presso l'ara, e il sale".</l>
</lg>
<lg>
<l>Ed era alto silenzio, che s'udiva</l>
<l>il passo scalzo su e giù dell'uomo,</l>
<l>e poi nemmeno si sentì quel passo.</l>
<l>"Hyllo, che vedi?" "È sul lettuccio; un altro</l>
<l>gli preme un piede. S'è coperto. Muore..."</l>
<l>"Dunque non esce?" "Ora si scopre. Dice:</l>
<l>Un gallo al Dio che ci guarisce i mali!"</l>
<l>"Che? La cicuta è un farmaco salubre?"</l>
<l>"Uno gli chiude ora la bocca e gli occhi".</l>
<l>"Dunque non parte? è sempre lì?" "Sì, morto".</l>
</lg>
<lg>
<l>E bisbigliando stavano i fanciulli</l>
<l>lungo la roccia, al buio. Ecco e la porta</l>
<l>s'aprì. N'usciva con singhiozzi e pianti</l>
<l>un vecchio, un giovinetto, altri poi molti</l>
<l>tristi gemendo. E dall'inconscie dita</l>
<l>il filo uscì con un lieve urto a Gryllo:</l>
<l>e il sacro uccello della notte in alto</l>
<l>si sollevò con muto volo d'ombra.</l>
<l>E i compagni del morto ed i fanciulli</l>
<l>scosse un subito fremito, uno strillo</l>
<l>di sopra il tetto, <emph>Kikkabau</emph>... dall'alto,</l>
<l><emph>Kikkabau</emph>... di più alto, <emph>Kikkabau</emph>...</l>
<l>dal cielo azzurro dove ardean le stelle.</l>
<l>E disse alcuno, udendo il fausto grido</l>
<l>della civetta: "Con fortuna buona!"</l>
</lg>
</div2>
</div1>
<div1 type="poesia">
<head rend="italic">I GEMELLI</head>
<lg>
<l>Che sente il fiore cui la molle forza</l>
<l>di vita svolge i petali del boccio?</l>
<l>Quel che sentiva allora la fanciulla,</l>
<l>che si svolgea dal calice più bianca</l>
<l>e più sottile, il collo così lasso,</l>
<l>che lo piegava l'occhio di sua madre.</l>
<l>La neve già struggeva, ma non tutta:</l>
<l>se ne vedeva qua e là sui monti.</l>
<l>Spuntava l'erba, verdicava il salcio,</l>
<l>e ravvenate ora mescean le polle.</l>
<l>Era sui monti, era a bacìo la neve</l>
<l>ancora: ella si fece anche più bianca</l>
<l>e più sottile: un pianto nella casa</l>
<l>sonò: poi, la fanciulla era sparita.</l>
</lg>
<lg>
<l>E il suo gemello la richiese al padre</l>
<l>meditabondo. Egli accennò lontano.</l>
<l>E la richiese alla soletta madre,</l>
<l>che gli sorrise, e lacrimò più tanto.</l>
<l>"Sappi: è nel prato asfòdelo... C'è bello...</l>
<l>Lieta, sebbene senza il suo gemello...</l>
<l>No, non è sola, ma tra un fitto sciame...</l>
<l>Un fiore hanno alla sete ed alla fame...</l>
<l>Sì: tu ci andrai... Sì: la vedrai... tra giorni...</l>
<l>Resta con me! s'ora ci vai, non torni!"</l>
<l>Ma il giovinetto andò per prati e boschi,</l>
<l>sempre cercando. Uno giorno seguì l'api</l>
<l>a un prato, le ronzanti api ad un fonte.</l>
<l>Nel fonte ritrovò la sua sorella.</l>
</lg>
<lg>
<l>Il giovinetto si chinò sul fonte,</l>
<l>e la fanciulla apparve su dal fonte.</l>
<l>Egli era mesto, ed era, anch'ella, mesta.</l>
<l>Ma le sorrise, ed ella gli sorrise.</l>
<l>Aprì la bocca per chiamarla a nome;</l>
<l>subito anch'ella aprì la bocca a un nome.</l>
<l>Ed egli chiese, chi l'avea rapita,</l>
<l>se lieta le era la solinga vita;</l>
<l>ed ella presto rispondea, ma troppo,</l>
<l>ch'ella parlava mentre egli parlava.</l>
<l>Ed egli tacque, ed ella tacque: allora</l>
<l>egli riprese, ma riprese anch'ella.</l>
<l>E il giovinetto non intese, e pianse.</l>
<l>E la fanciulla si confuse, e pianse.</l>
</lg>
<lg>
<l>Ora una voce chiamò lui: la voce</l>
<l>della sua madre che l'avea smarrito.</l>
<l>"Ci chiama. Vieni con il tuo gemello</l>
<l>dalla tua madre. C'è, con lei, più bello!"</l>
<l>Ella rispose; ma fondea nell'ansia</l>
<l>le sue parole con le sue parole.</l>
<l>"Qui non c'è fiori per il tuo digiuno!</l>
<l>Tu sei nel prato ove non c'è nessuno!"</l>
<l>La madre ancora lo chiamò. Le labbra</l>
<l>chinò... che freddo in quelle dolci labbra!</l>
<l>Le diede un bacio sussurrando: Addio!</l>
<l>ed un gorgoglio udì nell'acqua: Addio!</l>
<l>E il giovinetto s'alzò su dal fonte,</l>
<l>e la fanciulla sparve giù nel fonte.</l>
<l>"O madre! O madre! È dove tu m'hai detto!</l>
<l>Ma ella è sola, nel fonte soletto.</l>
<l>Non ho veduto altro che il suo, di capi.</l>
<l>Non ho sentito altro ronzio, che d'api.</l>
<l>Non ha vicine altre compagne care!</l>
<l>Non ha quei fiori, per il suo mangiare!</l>
<l>Vieni tu, madre; ella ritornerà!"</l>
<l>"O figlio! O figlio! T'ha deluso un Dio!</l>
<l>Il fior che dissi è il fiore dell'oblio.</l>
<l>E tu non vieni dal fiorito prato</l>
<l>ch'è più lontano del cielo stellato!</l>
<l>A chi ci va, gli è presso, come l'orto;</l>
<l>ma chi ne torna, anche se arriva smorto</l>
<l>a dove dormi, è tuttavia di là!"</l>
</lg>
<lg>
<l>Ma il giovinetto le afferrò la mano,</l>
<l>e disse: "O vieni, se non è lontano!"</l>
<l>E, giunti al prato, si chinò sul fonte,</l>
<l>e la sorella venne su dal fonte.</l>
<l>Ah! ma nel fonte presso il suo sorriso</l>
<l>c'era la madre col suo mesto viso!</l>
<l>"O madre! O madre! Ecco che lei s'attrista</l>
<l>dacché nel grave tuo dolor t'ha vista!"</l>
<l>"O figlio! O figlio! Io sono lì pur quella!</l>
<l>Non hai due madri! E non hai più sorella!"</l>
<l>E turbò l'acqua. E madre e figlia sparve</l>
<l>oscuramente, qua e là, nel gorgo;</l>
<l>fin che, ondeggiando, tremuli, a fior d'acqua</l>
<l>vennero ancora figlio e madre in pianto.</l>
</lg>
<lg>
<l>Ed egli allora oh! sì, capì. Ma venne</l>
<l>per molti giorni al tralucente lago,</l>
<l>a rivedere in sé la sua sorella</l>
<l>che in lui viveva; ed esso in lei moriva.</l>
<l>Ed era il tempo che il nostro dolore</l>
<l>cadea qual seme, e ne nasceva un fiore:</l>
<l>un fior dal sangue delle nostre vene,</l>
<l>un fior dal pianto delle nostre pene.</l>
<l>Ed egli fu il leucoio, ella il galantho,</l>
<l>il fior campanellino e il bucaneve.</l>
<l>E questo avea tre petali soltanto;</l>
<l>e quello, sei, coi sommoli un po' verdi.</l>
<l>Candidi entrambi, a capo chino entrambi.</l>
</lg>
<lg>
<l>Spuntava il croco, il morto per amore</l>
<l>bel giovinetto. E non fu lor compagno.</l>
<l>E non l'<emph rend="sc">AI AI</emph> videro del giacinto</l>
<l>dal vento ucciso. Non fioriva ancora.</l>
<l>Erano soli soli; ché la neve</l>
<l>era sui monti, era a bacìo, tuttora.</l>
<l>E qualche alato, ch'ebbe vita umana</l>
<l>già, come loro, già piangea, ma seco,</l>
<l>sommessamente: o dentro sé pensava</l>
<l>quel pianto amaro ch'è poi dolce canto.</l>
<l>I due puri gemelli esili fiori,</l>
<l>fu breve la lor vita anche di fiori.</l>
<l>Amor fu quello prima dell'amore.</l>
<l>Non, forse, amore, ma dolor, sì, era.</l>
</lg>
<lg>
<l>Sparvero prima della primavera.</l>
</lg>
</div1>
<div1 type="poesia">
<head rend="italic">I VECCHI DI CEO</head>
<div2 type="poesia">
<head rend="sc">I</head>
<head rend="sc">I DUE ATLETI</head>
<lg>
<l>Nella rocciosa Euxantide, sul monte</l>
<l>tra la splendida Iulide e l'antica</l>
<l>sacra Carthaia, cauto errava in cerca</l>
<l>non so se d'erbe contro un male insonne</l>
<l>o di fiori per florido banchetto,</l>
<l>Panthide atleta: atleta già, ma ora</l>
<l>medico, di salubri erbe ministro.</l>
<l>E coglieva, più certo, erbe salubri,</l>
<l>ché il capo bianco non chiedea più fiori.</l>
<l>Partito già da Iulide pietrosa</l>
<l>era su l'alba. Or l'affocava il sole;</l>
<l>sì che saliva al vertice del monte</l>
<l>folto di quercie nel cui mezzo è l'ara</l>
<l>del Dio che manda all'arsa Ceo le pioggie</l>
<l>tra un bombir lieto. E giunse tra le quercie</l>
<l>sul ventilato vertice. E gli occorse</l>
<l>uno ascendente per la balza opposta.</l>
<l>E riconobbe un vecchio ospite, atleta</l>
<l>anch'esso: Lachon, che vedeasi in casa</l>
<l>molte corone, il secco appio dell'Istmo,</l>
<l>il Nemèo verde, non ormai già verde,</l>
<l>e l'alloro e l'olivo: altri germogli</l>
<l>no; non di cari figli altra corona.</l>
<l>Ché solo egli era. E per la via selvaggia</l>
<l>coglieva anch'esso erbe salubri o fiori,</l>
<l>per morbo insonne o florido convito:</l>
<l>ma, più certo, salubri erbe, ché un cespo</l>
<l>svelgendo allora da un sassoso poggio,</l>
<l>le vecchie rughe egli facea più tante.</l>
</lg>
<lg>
<l>Ora gli stette agli omeri Panthide,</l>
<l>non anco visto, immobile, col fascio</l>
<l>dei lunghi steli dietro il dorso; e l'altro</l>
<l>sentì che un'ombra gli pungea la nuca;</l>
<l>e si voltò celando la mannella</l>
<l>della sua messe. Ma con un sorriso</l>
<l>a lui mostrò la sua Panthide, e disse:</l>
<l>"Oh!" disse "vedo. Non è crespo aneto,</l>
<l>Lachon, per un convito; non è mirto;</l>
<l>né cumino né molle appio palustre..."</l>
<l>Erano cauli con, nel gambo, rosse</l>
<l>chiazze e con bianchi fiorellini, in cima.</l>
<l>E Lachon interruppe: "Ospite, il Tempo,</l>
<l>che viene scalzo, all'uno e all'altro è giunto,</l>
<l>della cicuta; come è patria legge:</l>
<l rend="sc">CHI NON PUÒ BENE, MALE IN CEO NON VIVA".</l>
<l>Disse Panthide: "Ricordiamo il detto</l>
<l>dell'usignolo che di miele ha il canto,</l>
<l>dell'isolana ape canora: <hi rend="italic">Il cielo</hi></l>
<l rend="italic">alto non si corrompe, non marcisce</l>
<l rend="italic">l'acqua del mare... L'uomo oltre passare</l>
<l rend="italic">non può vecchiezza e ritrovare il fiore</l>
<l><hi rend="italic">di gioventù</hi>". "Noi ritroviamo il fiore</l>
<l>della cicuta!" con un riso amaro</l>
<l>Lachon riprese, e poi soggiunse: "Un fascio</l>
<l>coglierne, tutto in un sol dì, per vecchi,</l>
<l>ospite, è grave. Oh! non ha senno l'uomo!</l>
<l>Sin dalla lieta gioventù va colto,</l>
<l>un gambo al giorno, il fiore della morte!"</l>
</lg>
</div2>
<div2 type="poesia">
<head rend="sc">II</head>
<head rend="sc">L'INNO ETERNO</head>
<lg>
<l>E sederono all'ombra d'una quercia</l>
<l>l'un presso l'altro. Sotto la lor vista</l>
<l>tra bei colli vitati era una valle</l>
<l>già bionda di maturo orzo; e le donne</l>
<l>mietean cantando, e risonava al canto</l>
<l>l'aspro citareggiar delle cicale</l>
<l>su per le vigne solatìe dei colli.</l>
<l>E nella pura cavità del cielo,</l>
<l>di qua di là si rispondean due voci</l>
<l>parlando di lor genti che lontane</l>
<l>tenea Corinto dove è un tempio dove</l>
<l>sono fanciulle ch'hanno ospiti tanti...</l>
<l>E nel mezzo alla valle era Carthaia</l>
<l>simile a bianco gregge addormentato</l>
<l>da quell'uguale canto di cicale</l>
<l>Il mare in fondo, qualche vela in mare,</l>
<l>come in un campo cerulo di lino</l>
<l>un portentoso biancheggiar di gigli.</l>
<l>Tra mare e cielo, sopra un'erta roccia,</l>
<l>la Scuola era del coro: era, di marmo</l>
<l>candido, la ronzante arnia degl'inni.</l>
<l>Ivi le frigie tibie, ivi le cetre</l>
<l>doriche insieme confondean la voce</l>
<l>simile ad un gorgheggio alto d'uccelli</l>
<l>tra l'infinito murmure del bosco.</l>
<l>Ivi sonava, dolce al cuor, la lode</l>
<l>del giovinetto corridore e il vanto</l>
<l>del lottatore; e per sue cento strade</l>
<l>l'inno cercava le memorie antiche,</l>
<l>volava in cielo, si tuffava in mare,</l>
<l>incontrava sotterra ombre di morti,</l>
<l>tornando, ebbro di gioia ebbro di pianto,</l>
<l>con due fogliuzze a coronar l'atleta.</l>
</lg>
<lg>
<l>Era lontano, e non vedean che il bianco</l>
<l>dei marmi al sole, i due pensosi vecchi.</l>
<l>Eppur di là l'alterna eco d'un inno</l>
<l>giungeva il cuore, o forse era nel cuore.</l>
<l>Da destra il giorno si movea col sole,</l>
<l>portando il canto e l'opere di vita,</l>
<l>verso sinistra, al mesto occaso, donde</l>
<l>co' suoi pianeti si volgea la notte</l>
<l>tornando all'alba e conducendo i sogni,</l>
<l>echi e fantasmi d'opere canore.</l>
<l>Fluiva il giorno, rifluìa la notte.</l>
<l>Sotto il giorno e la notte, e la vicenda</l>
<l>di luce e d'ombra, di speranza e sogno,</l>
<l>stava la terra immobile. Ma il coro</l>
<l>era più rapido. Arrivava un'onda</l>
<l>dal mare, un'altra ritornava al mare.</l>
<l>Era la vita. Dopo il moto alterno</l>
<l>d'un'onda sola che salìa cantando,</l>
<l>scendea scrosciando, mormorava il mare</l>
<l>immobilmente. E molte vite in fila</l>
<l>salìan dal mare riscendean nel mare:</l>
<l>quindi l'eterno. E dall'eterno altre onde:</l>
<l>i figli. Altre onde dall'eterno: i figli</l>
<l>dei figli. E onde e onde, e onde e onde...</l>
</lg>
</div2>
<div2 type="poesia">
<head rend="sc">III</head>
<head rend="sc">EFIMERI</head>
<lg>
<l>Disse Panthide: "Ospite, ho cinque figli</l>
<l>molto lodati, come sai: Zelòto</l>
<l>il primo: Argeo, buono alla lotta, eppure</l>
<l>fiorito appena di peluria il labbro,</l>
<l>l'ultimo: è questi ora su l'Istmo, ai giochi.</l>
<l>Lachon, ascolta. Ieri udii, su l'alba,</l>
<l>un grido in casa, un fievole vagito</l>
<l>che mi chiamava al talamo del figlio</l>
<l>più grande. Andai. Vidi una luce: un uomo</l>
<l>novo fiammante! E con le sue manine</l>
<l>egli annaspava come a dire - O vedi</l>
<l>ch'io l'ho pur qui la lampada di vita</l>
<l>accesa a quella ch'alla tua s'accese!</l>
<l>Più non è danno se la tua si spenge.</l>
<l>Son io Panthide. Puoi partire, o nonno! -</l>
<l>Parlato ch'ebbe, egli movea le labbra</l>
<l>come assetato... E io dovrei tutt'ora</l>
<l>tener le labbra al pispino del fonte,</l>
<l>vietando io vecchio al mio novello il bere?</l>
<l>gli dovrei forse intorbidar la polla?</l>
<l>Io parto. E, come io sono lui, non muoio".</l>
<l>E Lachon disse: "Oh! io vorrei che un poco</l>
<l>la piccoletta fiaccola negli occhi</l>
<l>miei balenasse! Oh! io vorrei per poco</l>
<l>con la mia mano ripararle il vento!</l>
<l>vorrei, seduto per qualche anno al fonte</l>
<l>di vita, senza berne più che un sorso,</l>
<l>vorrei vedere quella rosea bocca</l>
<l>arrotondarsi sul bocciuol materno!</l>
<l>Ospite, io credo, più di me tu muori".</l>
</lg>
<lg>
<l>Tacquero intenti a udirsi, dentro, l'inno</l>
<l>del lor respiro, onda che viene e onda</l>
<l>che va, seguite da un pensiero immoto.</l>
<l>Le mietitrici avean ripreso il canto</l>
<l>tra l'orzo biondo, e risonava al canto</l>
<l>l'aspro citareggiar delle cicale.</l>
<l>E disse Lachon: "Troppo bella, o sacra</l>
<l>isola Ceo! Chi nacque in te, che volle</l>
<l>morire altrove? Ma sei poca a tanti!"</l>
<l>A cui Panthide: "Poca sì... ma Delo</l>
<l>appena morti i figli suoi bandisce.</l>
<l>Partono i morti dalla sacra Delo</l>
<l>sopra la nave nera, esuli, e vanno</l>
<l>mirabilmente pallidi, sul mare,</l>
<l>alla Rhenèa dove non son che morti;</l>
<l>e sole capre e pecore selvaggie</l>
<l>belano errando sopra il lor sepolcro".</l>
<l>Lachon pensava e su la palma il capo</l>
<l>reggea dubbioso. "Io mi ricordo" ei disse</l>
<l>"un inno udito, ora è molt'anni, in Delfi,</l>
<l>lungo l'Alfeo: <emph>Siamo d'un dì! Che, uno?</emph></l>
<l><emph>che, niuno? Sogno d'ombra, l'uomo!</emph>" L'ombra</l>
<l>di lui teneva su la palma il capo:</l>
<l>pensava, a piè dell'albero; e vicine</l>
<l>stridere udiva l'ombre delle foglie.</l>
</lg>
</div2>
<div2 type="poesia">
<head rend="sc">IV</head>
<head rend="sc">L'INNO ANTICO</head>
<lg>
<l>Poi raccolti i lor fasci di cicute</l>
<l>sorsero entrambi, e dissero: "Va sano!..."</l>
<l>"Va sano!..." E ritornavano cogliendo</l>
<l>ancor pei greppi i fiori della morte.</l>
<l>Esalava il canùciolo e il serpillo</l>
<l>odor di cera e dolce odor di miele.</l>
<l>Ronzavano api e scarabei de' fiori.</l>
<l>E Lachon giunse al prònao d'Apollo,</l>
<l>alla Scuola del coro. Era già sera,</l>
<l>una sera odorosa; ed il suo nome</l>
<l>udì gridare a voci di fanciulli.</l>
<l>Eran fanciulli che, in lor giochi, un inno</l>
<l>volean cantare a mo' dei grandi, un inno</l>
<l>vecchio, che ognuno aveva, in Ceo, nel cuore</l>
<l>Presto un impube corifeo la schiera</l>
<l>ebbe ordinata, e già da destra il coro</l>
<l>movea cantando per la via del sole,</l>
<l>verso la sera, con gridìo d'uccelli.</l>
</lg>
<lg rend="italic">
<l rend="text-align: center">Pubertà,</l>
<l rend="text-align: center">fonte segreto che spiccia</l>
<l rend="text-align: center">senza un tremito e un gorgoglio,</l>
<l rend="text-align: center">ma che di tenero musco</l>
<l rend="text-align: center">veste insensibilmente lo scoglio:</l>
<l rend="text-align: center">a te dia Lachon l'erba del leone,</l>
<l rend="text-align: center">l'appio verde del bosco Nemèo.</l>
</lg>
<lg>
<l>Conobbe l'inno, il primo inno cantato</l>
<l>a lui quand'era il suo destino in boccia</l>
<l>tuttora, quanti anni passati? Tanti!</l>
<l>E da sinistra volsero i fanciulli,</l>
<l>come i notturni aurei pianeti, a destra.</l>
</lg>
<lg rend="italic">
<l rend="text-align: center">Nulla sta!</l>
<l rend="text-align: center">Tutto nel mondo si muove,</l>
<l rend="text-align: center">corre, o giovinetto atleta,</l>
<l rend="text-align: center">come nell'inclito stadio</l>
<l rend="text-align: center">tu col piede di vento alla meta:</l>
<l rend="text-align: center">di che la prima delle tue corone</l>
<l rend="text-align: center">tu riporti all'Euxantide Ceo.</l>
</lg>
<lg>
<l>I fanciulli si volsero con gli occhi</l>
<l>al cielo e al mare, fermi su la terra</l>
<l>sacra, alzando le acute esili voci.</l>
</lg>
<lg rend="italic">
<l rend="text-align: center">Ora è ora d'amare.</l>
<l rend="text-align: center">L'appio verde vuoi sol tu?</l>
<l rend="text-align: center">Corrano, un tempo, le gare,</l>
<l rend="text-align: center">dove Lachon non sia più,</l>
<l rend="text-align: center">giovani ch'ansino e rapidi sbuffino l'anima</l>
<l rend="text-align: center">tua, la tua, lungo l'Alfeo!</l>
</lg>
<lg>
<l>E nel cospetto dei fanciulli apparve</l>
<l>Lachon il vecchio con le sue cicute,</l>
<l>e intorno al vecchio corsero i fanciulli</l>
<l>gridando: "A noi, perché ci sia ghirlanda!</l>
<l>l'appio a noi! l'appio verde! l'appio verde!"</l>
</lg>
</div2>
<div2 type="poesia">
<head rend="sc">V</head>
<head rend="sc">L'INNO NUOVO</head>
<lg>
<l>E Panthide a quell'ora era pur giunto</l>
<l>sotto l'aerea Iulide natale.</l>
<l>E vide in mare una bireme, e vide</l>
<l>che ammainando entrava già nel porto.</l>
<l>E dall'aerea Iulide e dal grande</l>
<l>leon di pietra accovacciato in vetta,</l>
<l>il popolo scendea lungo l'Elixo,</l>
<l>scendea dall'alto in lunga fila al mare.</l>
<l>Veniano primi i giovinetti a corsa,</l>
<l>dando alla brezza i riccioli del capo;</l>
<l>poi le donne altocinte, ultimi i vecchi,</l>
<l>spartendo tra due passi una parola.</l>
<l>Poi che giungea dall'Istmo, la bireme,</l>
<l>portando alfine i buoni atleti a casa,</l>
<l>e quante niuno ancor sapea, ghirlande.</l>
<l>E trasse al lido anche Panthide, in seno</l>
<l>celando il fascio delle sue cicute.</l>
<l>Stava in disparte. Ed ecco dalla nave</l>
<l>scese una schiera di settanta capi</l>
<l>bruni, tutti fioriti di corimbi,</l>
<l>e su la spiaggia stettero. Un chiomato</l>
<l>citaredo sedé sopra un pilastro,</l>
<l>e presso lui gli auleti con le lunghe</l>
<l>tibie alla bocca. E il mare eterno, il mare</l>
<l>alterno, a spiaggia sospingea l'ondate,</l>
<l>le ricogliea, così tra il canto e il pianto.</l>
<l>Stridé la tibia, tintinnì la cetra,</l>
<l>e il coro alzò tra il sussurrìo del mare</l>
<l>un inno di Bacchylide. In disparte</l>
<l>era Panthide, e il vecchio cuor batteva</l>
<l>contro la manna delle sue cicute.</l>
<l>L'onda ascendeva, discendeva l'onda;</l>
<l>e il coro andò, poi ritornò sul lido.</l>
</lg>
<lg rend="italic">
<l rend="text-align: center">O sacra Ceo!</l>
<l rend="text-align: center">mosse ver te la fulgida</l>
<l rend="text-align: center">Fama che in alto spazia,</l>
<l rend="text-align: center">a te recando un messo</l>
<l rend="text-align: center">pieno di grazia,</l>
<l rend="text-align: center">che nella lotta il pregio</l>
<l rend="text-align: center">fu del valido Argeo;</l>
</lg>
<lg rend="italic">
<l rend="text-align: center">e noi la grande</l>
<l rend="text-align: center">gloria, sull'istmio vertice,</l>
<l rend="text-align: center">venuti dall'Euxanti -</l>
<l rend="text-align: center">d'isola dia, facemmo</l>
<l rend="text-align: center">chiara coi canti</l>
<l rend="text-align: center">nostri, noi coro adorno</l>
<l rend="text-align: center">di settanta ghirlande:</l>
</lg>
<lg rend="italic">
<l rend="text-align: center">ed or la musa indigena</l>
<l rend="text-align: center">suscita il dolce strepito</l>
<l rend="text-align: center">di tibie lyde</l>
<l rend="text-align: center">per onorar d'un inno</l>
<l rend="text-align: center">il tuo figlio, o Panthide!</l>
</lg>
<lg>
<l>Udì Panthide, e il cuor batté più forte</l>
<l>contro la manna delle sue cicute.</l>
<l>Ora poteva sciogliere la vita</l>
<l>felicemente, come alcuno un fascio</l>
<l>d'erbe e di fiori che nel giorno colse,</l>
<l>sfa, su la sera, che ne fa ghirlanda,</l>
<l>tornato a casa. Ché dei cinque figli</l>
<l>niuno lasciava senza lode in terra.</l>
<l>Gli avea ben fatto il Sole, e dalle Grazie</l>
<l>avea sortito ciò che all'uomo è meglio.</l>
<l>Ammirato dagli uomini mortali</l>
<l>tornava a casa, per pestare, il saggio</l>
<l>medico, l'erbe nel mortaio di bronzo.</l>
<l>E la notte era dolce, aurea; tranquillo</l>
<l>era il suo cuore. Ché il Panthide nuovo</l>
<l>s'era acquetato sul materno petto,</l>
<l>e il forte Argeo, stanco di mare e gioia,</l>
<l>dormiva, già sognando altre corone.</l>
<l>Buona, la sorte! buona! Ché concesso</l>
<l>non gli era mica di salire al cielo!</l>
</lg>
</div2>
</div1>
<div1 type="poesia">
<head rend="italic">ALEXANDROS</head>
<div2 type="poesia">
<head rend="sc">I</head>
<lg>
<l>- Giungemmo: è il Fine. O sacro Araldo, squilla!</l>
<l>Non altra terra se non là, nell'aria,</l>
<l>quella che in mezzo del brocchier vi brilla,</l>
</lg>
<lg>
<l>o Pezetèri: errante e solitaria</l>
<l>terra, inaccessa. Dall'ultima sponda</l>
<l>vedete là, mistofori di Caria,</l>
</lg>
<lg>
<l>l'ultimo fiume Oceano senz'onda.</l>
<l>O venuti dall'Haemo e dal Carmelo,</l>
<l>ecco, la terra sfuma e si profonda</l>
</lg>
<lg>
<l>dentro la notte fulgida del cielo.</l>
</lg>
</div2>
<div2 type="poesia">
<head rend="sc">II</head>
<lg>
<l>Fiumane che passai! voi la foresta</l>
<l>immota nella chiara acqua portate,</l>
<l>portate il cupo mormorìo, che resta.</l>
</lg>
<lg>
<l>Montagne che varcai! dopo varcate,</l>
<l>sì grande spazio di su voi non pare,</l>
<l>che maggior prima non lo invidiate.</l>
</lg>
<lg>
<l>Azzurri, come il cielo, come il mare,</l>
<l>o monti! o fiumi! era miglior pensiero</l>
<l>ristare, non guardare oltre, sognare:</l>
</lg>
<lg>
<l>il sogno è l'infinita ombra del Vero.</l>
</lg>
</div2>
<div2 type="poesia">
<head rend="sc">III</head>
<lg>
<l>Oh! più felice, quanto più cammino</l>
<l>m'era d'innanzi; quanto più cimenti,</l>
<l>quanto più dubbi, quanto più destino!</l>
</lg>
<lg>
<l>Ad Isso, quando divampava ai vènti</l>
<l>notturno il campo, con le mille schiere,</l>
<l>e i carri oscuri e gl'infiniti armenti.</l>
</lg>
<lg>
<l>A Pella! quando nelle lunghe sere</l>
<l>inseguivamo, o mio Capo di toro,</l>
<l>il sole; il sole che tra selve nere,</l>
</lg>
<lg>
<l>sempre più lungi, ardea come un tesoro.</l>
</lg>
</div2>
<div2 type="poesia">
<head rend="sc">IV</head>
<lg>
<l>Figlio d'Amynta! io non sapea di meta</l>
<l>allor che mossi. Un nomo di tra le are</l>
<l>intonava Timotheo, l'auleta:</l>
</lg>
<lg>
<l>soffio possente d'un fatale andare,</l>
<l>oltre la morte; e m'è nel cuor, presente</l>
<l>come in conchiglia murmure di mare.</l>
</lg>
<lg>
<l>O squillo acuto, o spirito possente,</l>
<l>che passi in alto e gridi, che ti segua!</l>
<l>ma questo è il Fine, è l'Oceano, il Niente...</l>
</lg>
<lg>
<l>e il canto passa ed oltre noi dilegua. -</l>
</lg>
</div2>
<div2 type="poesia">
<head rend="sc">V</head>
<lg>
<l>E così, piange, poi che giunse anelo:</l>
<l>piange dall'occhio nero come morte;</l>
<l>piange dall'occhio azzurro come cielo.</l>
</lg>
<lg>
<l>Ché si fa sempre (tale è la sua sorte)</l>
<l>nell'occhio nero lo sperar, più vano;</l>
<l>nell'occhio azzurro il desiar, più forte.</l>
</lg>
<lg>
<l>Egli ode belve fremere lontano,</l>
<l>egli ode forze incognite, incessanti,</l>
<l>passargli a fronte nell'immenso piano,</l>
</lg>
<lg>
<l>come trotto di mandre d'elefanti.</l>
</lg>
</div2>
<div2 type="poesia">
<head rend="sc">VI</head>
<lg>
<l>In tanto nell'Epiro aspra e montana</l>
<l>filano le sue vergini sorelle</l>
<l>pel dolce Assente la milesia lana.</l>
</lg>
<lg>
<l>A tarda notte, tra le industri ancelle,</l>
<l>torcono il fuso con le ceree dita;</l>
<l>e il vento passa e passano le stelle.</l>
</lg>
<lg>
<l>Olympiàs in un sogno smarrita</l>
<l>ascolta il lungo favellìo d'un fonte,</l>
<l>ascolta nella cava ombra infinita</l>
</lg>
<lg>
<l>le grandi quercie bisbigliar sul monte.</l>
</lg>
</div2>
</div1>
<div1 type="poesia">
<head rend="italic">TIBERIO</head>
<div2 type="poesia">
<head rend="sc">I</head>
<lg>
<l>Discende a notte Claudio dal monte</l>
<l>Borèo: col vento dalle nubi fuori</l>
<l>rompe la luna e gli balena in fronte,</l>
</lg>
<lg>
<l>fuggendo. Egli rimira, a quei bagliori,</l>
<l>Livia e l'infante: intorno vanno frotte</l>
<l>silenziose di gladiatori.</l>
</lg>
<lg>
<l>S'ode tra lunghe raffiche interrotte</l>
<l>l'Eurota in fondo mormorar sonoro;</l>
<l>s'ode un vagito. E nella dubbia notte</l>
</lg>
<lg>
<l>le nere selve parlano tra loro.</l>
</lg>
</div2>
<div2 type="poesia">
<head rend="sc">II</head>
<lg>
<l>Rabbrividendo parlano le selve</l>
<l>di quel vagito tremulo, che a scosse</l>
<l>va tra quel cauto calpestìo di belve.</l>
</lg>
<lg>
<l>Sommessamente parlano, commosse</l>
<l>ancor dal vento, che vanì; dal vento</l>
<l>Borea, che le aspreggiò, che le percosse.</l>
</lg>
<lg>
<l>Dal ciel lontano a quel vagito lento</l>
<l>egli era accorso; ma nell'infinito</l>
<l>ansar di tutto, dopo lo spavento,</l>
</lg>
<lg>
<l>risuona ancora quel lento vagito.</l>
</lg>
</div2>
<div2 type="poesia">
<head rend="sc">III</head>
<lg>
<l>Chi vagisce, è Tiberio. E il vento accorre</l>
<l>dal ciel profondo tuttavia; spaura</l>
<l>le nubi in fuga, e sbocca dalle forre</l>
</lg>
<lg>
<l>Le selve il mormorìo della congiura</l>
<l>mutano in urlo, e gli alberi giganti</l>
<l>muovono orridi in una mischia oscura.</l>
</lg>
<lg>
<l>Lottano i pini coi disvincolanti</l>
<l>frassini, e l'elci su la stessa roccia</l>
<l>coi faggi urtano i vecchi tronchi infranti.</l>
</lg>
<lg>
<l>E il fiore della fiamma apresi e sboccia.</l>
</lg>
</div2>
<div2 type="poesia">
<head rend="sc">IV</head>
<lg>
<l>Sboccia la fiamma, e il vento la saetta,</l>
<l>come una frusta lucida e sonante,</l>
<l>via per ogni pendìo, per ogni vetta.</l>
</lg>
<lg>
<l>Il vento con la frusta fiammeggiante,</l>
<l>col mugghio d'una mandria di tori,</l>
<l>cerca il vagito del fatale infante.</l>
</lg>
<lg>
<l>Ardono i monti; ma ne' suoi due cuori</l>
<l>Livia tranquilla, indomita, ribelle,</l>
<l>tra i rossi òmeri de' gladiatori,</l>
</lg>
<lg>
<l>nutre Tiberio con le sue mammelle.</l>
</lg>
</div2>
</div1>
<div1 type="poesia">
<head rend="italic">GOG E MAGOG</head>
<div2 type="poesia">
<head rend="sc">I</head>
<lg>
<l>A mandre, come gli asini selvaggi,</l>
<l>in vano andava e ritornava in vano</l>
<l>Gog e Magog coi neri carriaggi;</l>
</lg>
<lg>
<l>e la montagna li vedea nel piano</l>
<l>errare, udiva di tra le tormente</l>
<l>di quelle fruste lo schioccar lontano;</l>
</lg>
<lg>
<l>ed un bramir giungeva, della gente</l>
<l>di Mong, come umile abbaiar di iene,</l>
<l>all'inconcussa Porta d'occidente.</l>
</lg>
</div2>
<div2 type="poesia">
<head rend="sc">II</head>
<lg>
<l>Ché tra due monti grande era, di rosso</l>
<l>bronzo, una porta; grande sì, che l'ombra</l>
<l>ne trascorreva all'ora del tramonto</l>
</lg>
<lg>
<l>mezza la valle. Il figlio dell'Ammone</l>
<l>la incardinò per chiudere gl'immondi</l>
<l>popoli, e i neri branchi di bisonti:</l>
</lg>
<lg>
<l>la sprangò, chiuse. Ma ristette al sommo</l>
<l>dei monti: un chiaro strepere di trombe</l>
<l>giungea dalle Mammelle d'Aquilone.</l>
</lg>
</div2>
<div2 type="poesia">
<head rend="sc">III</head>
<lg>
<l>V'era il Bicorne... E gli ultimi che, infanti,</l>
<l>aveano udito il gran maglio cadere</l>
<l>su le chiavarde, erano grigi vecchi;</l>
</lg>
<lg>
<l>e non partiva... E i figli lor, giganti</l>
<l>dagli occhi fiammei, dalle lingue nere,</l>
<l>o nani irsuti dai mobili orecchi,</l>
</lg>
<lg>
<l>erano morti; e d'ognun d'essi, i mille</l>
<l>erano nati, quante le faville</l>
<l>da un tizzo: ma il Bicorne era lassù.</l>
</lg>
</div2>
<div2 type="poesia">
<head rend="sc">IV</head>
<lg>
<l>In alto in alto, a guardia dell'Erguene-</l>
<l>cun; e lo squillo delle sue diane</l>
<l>movea valanghe e rifrangea morene.</l>
</lg>
<lg>
<l>S'empiva, ogni alba, il cielo di poiane;</l>
<l>e l'Orda a valle, come nubi al suono</l>
<l>del nembo, nera s'addossava al Kane:</l>
</lg>
<lg>
<l>carri che rotolavano dal cono</l>
<l>delle montagne; un subito barrito</l>
<l>d'elefanti; una voce come tuono...</l>
</lg>
</div2>
<div2 type="poesia">
<head rend="sc">V</head>
<lg>
<l>Ma meno udian di giorno quel tumulto</l>
<l>lassù; di giorno anche le genti chiuse</l>
<l>ruggìano, e il cibo dividean con l'unghie.</l>
</lg>
<lg>
<l>Vaniva il grido di lassù nell'urlo</l>
<l>della lor fame. Era, di giorno, tutto</l>
<l>al sangue, Alan, Aneg, Ageg, Assur,</l>
</lg>
<lg>
<l>Thubal, Cephar. Più, nelle notti lunghe,</l>
<l>s'udiva, quando concepìan, nel Yurte,</l>
<l>le loro donne i figli di Mong-U.</l>
</lg>
</div2>
<div2 type="poesia">
<head rend="sc">VI</head>
<lg>
<l>La luna andava su per orli gialli</l>
<l>di nubi, in fuga: per l'intatta neve</l>
<l>stavano in cerchio mandre di cavalli:</l>
</lg>
<lg>
<l>le teste in dentro, immobili, tra il bianco,</l>
<l>stavano: a ora a ora un nitrir breve,</l>
<l>un improvviso scalpitìo del branco.</l>
</lg>
<lg>
<l>Ché tutta la montagna solitaria</l>
<l>muggìa. Temeva anche la luna, e lieve</l>
<l>balzava su, da nube a nube, in aria.</l>
</lg>
</div2>
<div2 type="poesia">
<head rend="sc">VII</head>
<lg>
<l>O risplendea sul murmure infinito,</l>
<l>pendula. Cinto d'edere e d'acanti</l>
<l>l'Eroe, tolte le faci del convito,</l>
</lg>
<lg>
<l>scorreva in festa i gioghi lustreggianti,</l>
<l>e laggiù, dalle tonde ombre dei pini,</l>
<l>l'Orda ascoltava lunghi aerei canti;</l>
</lg>
<lg>
<l>udiva lunghi gemiti marini</l>
<l>di conche, e, tra il tintinno della cetra,</l>
<l>timpani cupi, cimbali argentini.</l>
</lg>
</div2>
<div2 type="poesia">
<head rend="sc">VIII</head>
<lg>
<l>Gog e Magog tremava; e le sue donne</l>
<l>dissero: "Non ha madre Egli, cui dolce</l>
<l>gli sia tornare, pieno d'ambra e d'oro?</l>
</lg>
<lg>
<l>non figli, greggi? non fiorenti mogli</l>
<l>presso cui, sazio di narrar, si corchi?</l>
<l>Forse hanno a sdegno lui così bicorne!</l>
</lg>
<lg>
<l>Dunque e perché non scende Egli dal monte</l>
<l>né prendesi una dalle nostre torme,</l>
<l>che gli sia bestia, tra Gog e Magog?"</l>
</lg>
</div2>
<div2 type="poesia">
<head rend="sc">IX</head>
<lg>
<l>Gog e Magog tremava... Uno dei nani</l>
<l>cauto trovò gli stolidi giganti.</l>
<l>"Noi moriamo, o giganti, ed Egli no.</l>
</lg>
<lg>
<l>Io che muovo gli orecchi come i cani,</l>
<l>intesi cose. Non c'è sempre avanti</l>
<l>Zul-Karnein. A volte a Rum andò.</l>
</lg>
<lg>
<l>Parte col sole. A un fonte va, di stelle</l>
<l>liquide, azzurro. Con le due giumelle</l>
<l>v'attinge vita. Ogni cent'anni un po'".</l>
</lg>
</div2>
<div2 type="poesia">
<head rend="sc">X</head>
<lg>
<l>Ora Egli un giorno (la Montagna tetra</l>
<l>parea più presso e, come scheletrita,</l>
<l>mostrava il bianco ossame suo di pietra)</l>
</lg>
<lg>
<l>per l'ombra, dove non sapea che dita</l>
<l>reggeano erranti lampade d'argento,</l>
<l>per l'ombra andava al fonte della vita.</l>
</lg>
<lg>
<l>E non più squilli di tra i gioghi, e il vento</l>
<l>soffiava in vano. La gran Porta un poco</l>
<l>brandiva, a tratti, con émpito lento.</l>
</lg>
</div2>
<div2 type="poesia">
<head rend="sc">XI</head>
<lg>
<l>Gog e Magog tre dì, vigile, attese;</l>
<l>tre notti attese; e non udì, che a sera</l>
<l>la Porta a quando a quando brandir lenta.</l>
</lg>
<lg>
<l>Non c'era più sui monti... E l'Orda prese</l>
<l>la via dei monti. Andava l'Orda nera</l>
<l>formicolando sotto la tormenta.</l>
</lg>
<lg>
<l>All'alba mugliò lugubre un bisonte,</l>
<l>nitrì un cavallo, si spezzò la schiera...</l>
<l>Uno squillo correa da monte a monte.</l>
</lg>
</div2>
<div2 type="poesia">
<head rend="sc">XII</head>
<lg>
<l>E dissero le donne: "Uomo da nulla</l>
<l>Zul-Karnein! Tornasti in fretta! O forse</l>
<l>non c'era al fonte sola una fanciulla?</l>
</lg>
<lg>
<l>non una tua sorella, che la secchia</l>
<l>abbandonò vuota sul fonte, e corse</l>
<l>ansando in casa alla tua madre vecchia?</l>
</lg>
<lg>
<l>Or fa, divino ariete, sonare</l>
<l>le trombe! Al suono delle tue fanfare</l>
<l>l'uom ci si desta, e poi... non dorme più".</l>
</lg>
</div2>
<div2 type="poesia">
<head rend="sc">XIII</head>
<lg>
<l>E gli uomini ulularono: "Ha bevuto</l>
<l>in Rum al fonte delle stelle azzurro!</l>
<l>Zul-Karnein è sempre ciò che fu".</l>
</lg>
<lg>
<l>E lor fu in odio ogni altra vita, e il frutto</l>
<l>d'ogni altro ventre; e il rosso sangue munto</l>
<l>bevvero alle bisonti, alle zebù.</l>
</lg>
<lg>
<l>Né più sonava per la valle un muglio.</l>
<l>Non sonò più, Gog e Magog, che l'urlo</l>
<l>interminato delle tue tribù.</l>
</lg>
</div2>
<div2 type="poesia">
<head rend="sc">XIV</head>
<lg>
<l>Ma sì, partì Zul-Karnein, nel fuoco</l>
<l>d'un vespro: per il monte erano stese</l>
<l>porpore cupe a margini di croco.</l>
</lg>
<lg>
<l>Nel cocchio d'oro folgorando ascese</l>
<l>l'Eroe; nell'ombra lontanò tra un gaio</l>
<l>ridere di berilli e di turchese.</l>
</lg>
<lg>
<l>Un balenìo di cuspidi d'acciaio,</l>
<l>un'eco d'inni che tremola ed erra</l>
<l>qua e là... Tacque infine irto il ghiacciaio.</l>
</lg>
</div2>
<div2 type="poesia">
<head rend="sc">XV</head>
<lg>
<l>Tre anni attese il Tartaro, tre anni</l>
<l>spiò l'arrivo degli stessi draghi</l>
<l>dagli occhi d'oro sopra la montagna</l>
</lg>
<lg>
<l>tacita e sola. Il Tartaro guardava,</l>
<l>né già temeva, e più sentìa la fame</l>
<l>e l'ira, e con man d'orso per la valle</l>
</lg>
<lg>
<l>svellea betulle, sradicava ontani.</l>
<l>Ma vide gli occhi degli stessi draghi</l>
<l>la terza volta, e venne alla montagna.</l>
</lg>
</div2>
<div2 type="poesia">
<head rend="sc">XVI</head>
<lg>
<l>A piè delle Mammelle d'Aquilone</l>
<l>giunsero cauti. E il vecchio nano astuto</l>
<l>con mani e piedi rampicò sui tufi.</l>
</lg>
<lg>
<l>E vide in cima un grande padiglione</l>
<l>come di tromba, e vi scivolò muto:</l>
<l>v'udì soffi, vi scorse occhi di gufi.</l>
</lg>
<lg>
<l>Un nido immondo riempiva il vuoto</l>
<l>di quella tromba. Un grande gufo immoto</l>
<l>v'era, due ciuffi in capo irti, da re.</l>
</lg>
</div2>
<div2 type="poesia">
<head rend="sc">XVII</head>
<lg>
<l>Prese due penne il vecchio nano, e stette</l>
<l>sopra una roccia, ed agitò le penne,</l>
<l>e chiamò l'Orda, che attendeva: "A me,</l>
</lg>
<lg>
<l>Gog e Magog! A me, Tartari! O gente</l>
<l>di Mong, Mosach, Thubal, Aneg, Ageg,</l>
<l>Assum, Pothim, Cephar, Alan, a me!</l>
</lg>
<lg>
<l>A Rum fuggì Zul-Karnein, le ferree</l>
<l>trombe lasciando qui su le Mammelle</l>
<l>tonde del Nord. Gog e Magog, a me!"</l>
</lg>
</div2>
<div2 type="poesia">
<head rend="sc">XVIII</head>
<lg>
<l>O stolti! Quelle trombe erano terra</l>
<l>concava, donde il vento occidentale</l>
<l>traeva, ansando, strepiti di guerra.</l>
</lg>
<lg>
<l>Rupperle disdegnando col puntale</l>
<l>de' lor pungetti, e dalle trombe rotte</l>
<l>gufi uscivan con muto batter d'ale.</l>
</lg>
<lg>
<l>Risero accorti, e sparsi per le grotte</l>
<l>bevvero sangue. Sopra loro un volo</l>
<l>muto, di sogni, e i gridi della notte.</l>
</lg>
</div2>
<div2 type="poesia">
<head rend="sc">XIX</head>
<lg>
<l>Alla gran Porta si fermò lo stuolo:</l>
<l>sorgeva il bronzo tra l'occaso e loro.</l>
<l>Gog e Magog l'urtò d'un urto solo.</l>
</lg>
<lg>
<l>La spranga si piegò dopo un martoro</l>
<l>lungo: la Porta e lungo stridé dura-</l>
<l>mente, e s'aprì con chiaro clangor d'oro.</l>
</lg>
<lg>
<l>S'affacciò l'Orda, e vide la pianura,</l>
<l>le città bianche presso le fiumane,</l>
<l>e bionde messi e bovi alla pastura.</l>
</lg>
<lg>
<l>Sboccò bramendo, e il mondo le fu pane.</l>
</lg>
</div2>
</div1>
<div1 type="poesia">
<head rend="italic">LA BUONA NOVELLA</head>
<div2 type="poesia">
<head rend="sc">I</head>
<head rend="sc">IN ORIENTE</head>
<div3 type="parte">
<head rend="sc">I</head>
<lg>
<l>Si vegliava sui monti. Erano pochi</l>
<l>pastori che vegliavano sui monti</l>
<l>di Giuda. Quasi spenti erano i fuochi.</l>
</lg>
<lg>
<l>Altri alle tombe mute, altri alle fonti</l>
<l>garrule, presso. Il plenilunio bianco</l>
<l>battea dai cieli sopra le lor fronti.</l>
</lg>
<lg>
<l>Ognun guardava ai cieli, come stanco,</l>
<l>stanco nel cuore; ognuno avea vicino</l>
<l>il dolce uguale ruminar del branco.</l>
</lg>
<lg>
<l>Sostava sino all'alba del mattino</l>
<l>il cuor del gregge, sazio di mentastri;</l>
<l>ma il cuore de' pastori era in cammino</l>
</lg>
<lg>
<l>sempre; ch'erano erranti come gli astri,</l>
<l>essi: avean la bisaccia irta di peli</l>
<l>al collo, e tra i ginocchi i lor vincastri,</l>
</lg>
<lg>
<l>e cinti i lombi, e nella mano steli</l>
<l>d'issopo. E alcuno, come è lor costume,</l>
<l>cantava, fiso, come stanco, ai cieli.</l>
</lg>
<lg>
<l>E il canto, sotto i cieli arsi dal lume,</l>
<l>a piè dell'universo, era sommesso,</l>
<l>era non più che un pigolìo d'implume</l>
</lg>
<lg>
<l>caduto, sotto il suo grande cipresso.</l>
</lg>
</div3>
<div3 type="parte">
<head rend="sc">II</head>
<lg>
<l>Maath cantava: - O tu che mai non poni</l>
<l>il tuo vincastro, e che pari nell'alto</l>
<l>le taciturne costellazioni,</l>
</lg>
<lg>
<l>Dio! che la nostra vita cader d'alto</l>
<l>fai, come pietra, dalla tua gran fionda...</l>
<l>la pietra cade sopra il Mar d'asfalto.</l>
</lg>
<lg>
<l>Pietra ch'è nel Mar morto e non affonda,</l>
<l>la vita! Cosa grave che galleggia,</l>
<l>e va e va dove la porta l'onda!</l>
</lg>
<lg>
<l>O Dio, noi siamo come questa greggia</l>
<l>che va e va, né posso dir che arrivi,</l>
<l>nemmen se giunga al pozzo della reggia! -</l>
</lg>
<lg>
<l>Addì cantava: - Tu, sola tu, vivi,</l>
<l>o greggia, che non mai dalle tue strade</l>
<l>vedi la Morte ferma là nei trivi.</l>
</lg>
<lg>
<l>Vedo qualche smarrito astro che cade:</l>
<l>muore anche l'astro. Ma tu, pago il cuore,</l>
<l>stai ruminando sotto le rugiade.</l>
</lg>
<lg>
<l>O greggia, solo chi non sa, non muore!</l>
<l>Tu non odi l'abisso che rimbomba</l>
<l>presso il tuo dente, e strappi lieta il fiore</l>
</lg>
<lg>
<l>del loto eterno ai sassi della tomba. -</l>
</lg>
</div3>
<div3 type="parte">
<head rend="sc">III</head>
<lg>
<l>E un canto invase allora i cieli: <emph rend="sc">PACE</emph></l>
<l><emph rend="sc">SOPRA LA TERRA</emph>! E i fuochi quasi spenti</l>
<l>arsero, e desta scintillò la brace,</l>
</lg>
<lg>
<l>come per improvvisa ala di venti</l>
<l>silenziosi, e si sentì nei cieli</l>
<l>come il soffio di due grandi battenti.</l>
</lg>
<lg>
<l>Erano in alto nubi, pari a steli</l>
<l>di giglio, sopra Betlehem; già pronti</l>
<l>erano, in piedi, attoniti ed aneli,</l>
</lg>
<lg>
<l>i pastori guardando di sui monti,</l>
<l>e chi presso le tombe, onde una voce</l>
<l>uscìa di culla, e chi presso le fonti,</l>
</lg>
<lg>
<l>onde un tumulto scaturìa di foce:</l>
<l>e un angelo era, con le braccia stese,</l>
<l>tra loro, come un'alta esile croce,</l>
</lg>
<lg>
<l>bianca; e diceva: "Gioia con voi! Scese</l>
<l>Dio su la terra". Ed a ciascuno il cuore</l>
<l>sobbalzò verso il bianco angelo, e prese</l>
</lg>
<lg>
<l>via per vedere il Grande che non muore</l>
<l>come l'agnello che pur va carponi;</l>
<l>il Dio che vive tutto in sé, pastore</l>
</lg>
<lg>
<l>di taciturne costellazioni.</l>
</lg>
</div3>
<div3 type="parte">
<head rend="sc">IV</head>
<lg>
<l>Mossero: e Betlehem, sotto l'osanna</l>
<l>de' cieli ed il fiorir dell'infinito,</l>
<l>dormiva. E videro, ecco, una capanna.</l>
</lg>
<lg>
<l>Ed ai pastori l'accennò col dito</l>
<l>un angelo: una stalla umile e nera,</l>
<l>donde gemeva un filo di vagito.</l>
</lg>
<lg>
<l>E d'un figlio dell'uomo era, ma era</l>
<l>quale d'agnello. Esso giacea nel fieno</l>
<l>del presepe, e sua madre, una straniera,</l>
</lg>
<lg>
<l>sopra la paglia. Era il suo primo, e il seno</l>
<l>le apriva; e non aveva ella né due</l>
<l>assi: all'albergo alcun le disse: "È pieno".</l>
</lg>
<lg>
<l>Nella capanna povera le sue</l>
<l>lagrime sorridea sopra il suo nato,</l>
<l>su cui fiatava un asino ed un bue.</l>
</lg>
<lg>
<l>- Noi cercavamo Quei che vive... - entrato</l>
<l>disse Maath. Ed ella con un pio</l>
<l>dubbio: - Il mio figlio vive per quel fiato...</l>
</lg>
<lg>
<l>- Quei che non muore... - Ed ella: - Il figlio mio</l>
<l>morrà (disse, e piangeva su l'agnello</l>
<l>suo tremebondo) in una croce... - Dio... -</l>
</lg>
<lg>
<l>Rispose all'uomo l'Universo: - È quello! -</l>
</lg>
</div3>
</div2>
<div2 type="poesia">
<head rend="sc">II</head>
<head rend="sc">IN OCCIDENTE</head>
<div3 type="parte">
<head rend="sc">I</head>
<lg>
<l>Grande, lungo le molte acque, al sussurro</l>
<l>del fiume eterno, sopra i sette monti,</l>
<l>bianca di marmo in mezzo al cielo azzurro,</l>
</lg>
<lg>
<l>Roma dormiva. Agli archi quadrifronti</l>
<l>lattea la luna; e il Tevere sonoro</l>
<l>fiorìa di spuma percotendo ai ponti.</l>
</lg>
<lg>
<l>Alto fulgeva col suo tetto d'oro</l>
<l>il Capitolio: ma la notte mesta</l>
<l>adombrava la Via Sacra del Foro.</l>
</lg>
<lg>
<l>Nell'ombra un lume: il fuoco era di Vesta,</l>
<l>che tralucea. Nel tempio le Vestali</l>
<l>dormian ravvolte nella lor pretesta.</l>
</lg>
<lg>
<l>Era la notte dopo i Saturnali.</l>
<l>Nelle celle de' templi, sui lor troni,</l>
<l>taceano i numi, soli ed immortali.</l>
</lg>
<lg>
<l>Intorno alla Dea Madre i suoi leoni</l>
<l>giacean nel sonno. Gli ebbri Coribanti</l>
<l>dormian con nell'orecchio ululi e tuoni.</l>
</lg>
<lg>
<l>Rosso di sangue uno giaceva avanti</l>
<l>la Dea. Dischiuso il tempio era di Giano.</l>
<l>Esso attendeva, coi serrami infranti,</l>
</lg>
<lg>
<l>l'aquile che predavano lontano.</l>
</lg>
</div3>
<div3 type="parte">
<head rend="sc">II</head>
<lg>
<l>Roma dormiva, ebbra di sangue. I ludi</l>
<l>eran finiti. In sogno le matrone</l>
<l>ora vedean gladiatori ignudi.</l>
</lg>
<lg>
<l>Ne' triclini ai dormenti le corone</l>
<l>eran cadute, e s'imbevean le rose</l>
<l>nel sangue che fluì dal mirmillone.</l>
</lg>
<lg>
<l>Dormivan su le umane ossa già róse,</l>
<l>le belve in fondo degli anfiteatri;</l>
<l>e gli schiavi tornati erano cose.</l>
</lg>
<lg>
<l>Dopo la breve libertà, negli atri</l>
<l>giacean gli ostiari alla catena, quali</l>
<l>cani la cui leggera anima latri.</l>
</lg>
<lg>
<l>Era la notte dopo i Saturnali;</l>
<l>ed ogni schiavo dalla tarda sera</l>
<l>dormiva, udendo ventilar grandi ali,</l>
</lg>
<lg>
<l>e gracidare. Erano cigni a schiera</l>
<l>sul patrio fiume... No: su l'Esquilino</l>
<l>erano corvi in una nube nera...</l>
</lg>
<lg>
<l>Ei tesseva e stesseva il suo destino:</l>
<l>vedea sua madre; poi sentia la voce</l>
<l>del banditore: apriva al suo bambino</l>
</lg>
<lg>
<l>le braccia, e le sentia fitte alla croce.</l>
</lg>
</div3>
<div3 type="parte">
<head rend="sc">III</head>
<lg>
<l>Roma dormiva. Uno vegliava, un Geta</l>
<l>gladiatore. Egli era nuovo, appena</l>
<l>giunto: il suo piede, bianco era di creta.</l>
</lg>
<lg>
<l>L'avean, col raffio, tratto dall'arena</l>
<l>del circo; e nello spoliario immondo</l>
<l>alcun nel collo gli aprì poi la vena.</l>
</lg>
<lg>
<l>Rantolava; il silenzio era profondo:</l>
<l>il cader lento d'una goccia rossa</l>
<l>solo restava del fragor del mondo.</l>
</lg>
<lg>
<l>Ma d'uomini gremita era la fossa</l>
<l>in cui giaceva. All'occhio suo, tra un velo,</l>
<l>parea scoprirne e ricoprirne l'ossa.</l>
</lg>
<lg>
<l>Ed era solo, e l'uomo che col gelo</l>
<l>lo pungea di sua cute, più lontano</l>
<l>gli era del più lontano astro del cielo;</l>
</lg>
<lg>
<l>più della terra sua, più del suo piano</l>
<l>lunghesso l'Istro, e de' suoi bovi ch'ora</l>
<l>sdraiati ruminavano pian piano,</l>
</lg>
<lg>
<l>e de' suoi figli ch'attendean l'aurora,</l>
<l>piccoli nella lor nomade cuna,</l>
<l>e del suo plaustro, ch'era sua dimora,</l>
</lg>
<lg>
<l>là fermo e nero al lume della luna.</l>
</lg>
</div3>
<div3 type="parte">
<head rend="sc">IV</head>
<lg>
<l>E venne bianco nella notte azzurra</l>
<l>un angelo dal cielo di Giudea,</l>
<l>a nunziar la pace; e la Suburra</l>
</lg>
<lg>
<l>non l'udiva; e nel tempio alto di Rhea</l>
<l>bandì la pace; e non alzò la testa</l>
<l>quell'uomo rosso ai piedi della Dea;</l>
</lg>
<lg>
<l>e vide un fuoco, e disse, <emph rend="sc">PACE</emph>; e Vesta</l>
<l>ardeva, e le Vestali al focolare</l>
<l>sedeano avvolte nella lor pretesta;</l>
</lg>
<lg>
<l>e vide un tempio aperto, e dal sogliare</l>
<l>mormorò, <emph rend="sc">PACE</emph>; e non l'udì che il vento</l>
<l>che uscì gemendo e portò guerra al mare.</l>
</lg>
<lg>
<l>E l'angelo passò candido e lento</l>
<l>per i taciti trivi, e dicea, <emph rend="sc">PACE</emph></l>
<l><emph rend="sc">SOPRA LA TERRA</emph>!... Udì forse un lamento...</l>
</lg>
<lg>
<l>Vegliava, il Geta... Entrò l'angelo: <emph rend="sc">PACE</emph>!</l>
<l>disse. E nella infinita urbe de' forti</l>
<l>sol quegli intese. E chiuse gli occhi in pace.</l>
</lg>
<lg>
<l>Sol esso udì; ma lo ridisse ai morti,</l>
<l>e i morti ai morti, e le tombe alle tombe;</l>
<l>e non sapeano i sette colli assorti,</l>
</lg>
<lg>
<l>ciò che voi sapevate, o catacombe.</l>
</lg>
</div3>
</div2>
</div1>
<trailer><foreign lang="grc">?????? ??????????</foreign></trailer>
</body>
</text>
</TEI.2>
