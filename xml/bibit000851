<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Pharsale</title>
      <author>Niccolò da Verona</author>
    </titleStmt>
    <extent>178 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2005</date>
      <idno>bibit000851</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Opere : Pharsale, Continuazione dell'Entree d'Espagne, Passion</title>
        <author>Niccolo da Verona</author>
        <editor id="ed">Di Ninni, Franca</editor>
        <publisher>Marsilio</publisher>
        <pubPlace>Venezia</pubPlace>
        <date>1992</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>300</date>
    </creation>
    <langUsage><language id="fra"/></langUsage>
    <textClass>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Venezia</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Venezia</name>
      </respStmt>
      <item>Correzione linguistica</item>
    </change>
    <change>
      <date>2005-02-24T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2005-02-24T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1><head>Lassa I</head>
<lg>
<l>Cil qe veult a bonté e a honour atandre</l>
<l>Si deit ce qe je dirai bien oïr e porprandre,</l>
<l>Qar la plus fere zotre çe li feray entandre</l>
<l>E la gregnor bataille e le greignor contandre</l>
<l>Che fust davant e pois qe deu se laisa pandre.</l>
<l>Ne ferent tiel bataille li Greçois a dexandre</l>
<l>A[u] port devant Troie, quand l'averent a prandre,</l>
<l>Ne anc le roy Porus vers le roy Alexandre,</l>
<l>Comant fist en Thesaile—selong qe puis comprandre—</l>
<l>La buen Julius Cesar par suen honour defandre</l>
<l>Vers Ponpiu le roman, quand le cuidoit sourprandre.</l>
<l>Qi adonc veut oïr l'estor e le complandre,</l>
<l>En peis e en delit doye pres moy remandre;</l>
<l>E çe si proieray damnideu de cuer tandre</l>
<l>Che il en tiel maynere doie mien cors aprandre,</l>
<l>Qe poise cestu feit pour tiel guise distandre</l>
<l>Che nul buen entendant ne m'en puise reprandre.</l>
</lg></div1>
<div1><head>Lassa II</head>
<lg>
<l> Savés par qoy ay mis en rime de France</l>
<l>Ceste fere bataille e la dure acontance:</l>
<l>Qe li zantis de cuer, qand vont por strançe stance,</l>
<l>Maintes fois por aprendre ardimant e sciance,</l>
<l>Des zonses trepasees vont feisant demandance.</l>
<l>L'en li conte de Hector e de sa convenance,</l>
<l>De Porus, d'Alixandre e de lour asemblance,</l>
<l>De Zarlle, de Roland e de cil de Maiance</l>
<l>E des autres autors ond ne faiz recontance,</l>
<l>Pour ce qe rimé sont selong lour proveance.</l>
<l>Mes dou feit des Romeins ne pooit por certance</l>
<l>Nul conter bien a pont tot la droite sentance,</l>
<l>Se tote foi n'avoit l'autor en sa prexance,</l>
<l>Pour ce q'il n'est rimé par nulle concordance,</l>
<l>E home civauçant auroit trou destorbance</l>
<l>A lire por zamin le feit en comunance.</l>
<l>Or le vous veul rimer por tele destinance:</l>
<l>Qe cil qe por ma rime l'aura en remembrance</l>
<l>Le pora dir sens livre e sens nulle pesance</l>
<l>E de falir l'istoire ja non aura dotance.</l>
<l>Vos avés bien oÿ cum fu la descordance</l>
<l>Da Cesar a Ponpiu, ou fu si grand pusance.</l>
<l>Mes—sicum dit Lucan—je veul fer rementance</l>
<l>De l'estor de Thesaille e de la grand mescance</l>
<l>Jusqemant qe Pompiu fu mort a delivrance</l>
<l>Pour le faus sedutor ou avoit sa fiance.</l>
<l>E, se deu me mantient en bone paciance,</l>
<l>Ze rimeray l'istoire jusque la definance.</l>
</lg></div1>
<div1><head>Lassa III</head>
<lg>
<l> Nous trovons en escrit—selong qe dit Lucan—</l>
<l>Qe quand fu desconfit Cesaron le roman</l>
<l>Ao zatieus de Duraz ou fu si grand achan,</l>
<l>Il ala en Tesaille, e Pompiu man a man </l>
<l>Aprés luy segonda por doner li afan.</l>
<l>Sor li mons de Tesaille—sicum dit cist Roman—</l>
<l>Se loza l'ost Pompiu e cil Cesar ao plan.</l>
<l>Cesar fu si reclus en cil maovés terran</l>
<l>Qe falis i estoient e carn e vin e pan:</l>
<l>Tolus i erent li pors ond li venoit le gran.</l>
<l>E pour ce voloit il l'estor tot primeran,</l>
<l>Anç qe morir iluec a guise de vilan.</l>
<l>E Pompiu l'eslonçoit, qar au cef derean</l>
<l>Le cuidoit bien sozmetre sens mort d'ome mondan.</l>
<l>Qar ja ne voloit mie—cescun en soit certan—</l>
<l>Conduir a mort ses homes në anc li alian,</l>
<l>Qar tuit erent de Rome e parant mout proçan:</l>
<l>E por tant li voloit saover le cevetan.</l>
<l>E bien l'auroit il feit avant la fin de l'an,</l>
<l>Se ne fusent siens homes e lour consil autan:</l>
<l>Qar de combatre Cesar ert cescun de cuer plan,</l>
<l>E portoient as lours grand iror e aan,</l>
<l>E celour a cestour n'en portoient mie man.</l>
</lg></div1>
<div1><head>Lassa IV</head>
<lg>
<l>Iror e mautalant e petite merci</l>
<l>Se portoient Romeins d'ambdeus pars, [ce] vous di:</l>
<l>Cescuns des fobles fu de peor esfraï.</l>
<l>E ceschuns des ardis fu fortment esjoï,</l>
<l>Ch'il atendoi(n)t victoire desour suen enemi.</l>
<l> Sestus avoit dotance—selong qe dit l'escri—</l>
<l>Ch'il ne morist iluec ne suen pere ausi,</l>
<l>E dist: "Savoir voudroie qi doit etre seixi</l>
<l>De l'onour des Romeins en la fin de l'estri".</l>
<l>Cestuy non fu pas digne—se Lucan ne menti—</l>
<l>De etre fil Ponpiu, le prince segnori:</l>
<l>Qar Pompiu fu tant buen, tant prous e tant ardi</l>
<l>Qe mais por nul afan suen vis nen paloÿ.</l>
<l>E Sextus por peor tant fist e tant queri</l>
<l>Qe pour ceus dou païs li fu dit e geï</l>
<l>Qe tot le mond n'estoit de sorciers si garni,</l>
<l>Comant estoit Thesaille, selong qe ont hoï:</l>
<l>Tant estoient celor de les ars reampli</l>
<l>Ch'i fesoient mervoilles en cil païs anti.</l>
<l>Sour touz en avoient les fames lous e cri:</l>
<l>Le fesoient le çorn sembler tant oscuri,</l>
<l>Cum fust da mie nuit, quand plus est enbruni,</l>
<l>E la nuit fesoient sembler çorn esclari</l>
<l>E feisoient jeisir la mer avec le fi</l>
<l>E le per o la fille, cum s'il fust suen mari;</l>
<l>Le frer e la seror qi erent d'un pein nori</l>
<l>Fesoient acobler carnelment cum ami;</l>
<l>E fesoient li mons sembler plans e lari</l>
<l>E les plans sembler mons, selong qe lor pleisi;</l>
<l>E fesoient la pluvie venir dou tamps seri</l>
<l>E la mer ondeçer, quand plus ert aboni.</l>
<l>Ors, lions prendoient e serpans arabi,</l>
<l>Ne dotoient venin, vailant un flor de li.</l>
<l>Sour touz les encanteres qe vous ay conte ci</l>
<l>Si fu dame Heuriton—ce sacés vos de fi—</l>
<l>La metre plus sopraine qe anc de mer nasqui.</l>
</lg></div1>
<div1><head>Lassa V</head>
<lg>
<l>Ce qe ceste fesoit ve sauroie conter:</l>
<l>Qar se Lucan ne fu de cist feit mençogner,</l>
<l>Medee ne Casandre ni Helenus suen frer</l>
<l>Ne cil Nectanebus, por le quiel ençanter</l>
<l>Fu blasmee Olimpias, la belle o le vis cler,</l>
<l>Nen savoient a ceste valixant un diner.</l>
<l>E por ars de diables, non por autre mestier, </l>
<l>Savoit quant qe in infern fesoient li maoffer.</l>
<l>La ne demoroit pas en tor ni en dognier, </l>
<l>Ne soz nulle courtine ne voloit converser,</l>
<l>Mes en un cimitire fesoit suen demorer </l>
<l>Ou nulle creature ne ousoit habiter.</l>
<l>Iluec li venoient dyables a parler</l>
<l> E i aportoient letres qe fesoit envoier </l>
<l>Pluton, le grand dyable, metre de mal ovrer.</l>
<l>Ja nul soveran deu ne voloit honorer</l>
<l>De buef ne de mouton servir ne sacrifier,</l>
<l>Mais Belçebut servoit e Pluton l'averser.</l>
<l>Elle fesoit morir o fame o baçaler,</l>
<l>A l'onour des dyables fesoit li cors bruler.</l>
<l>E se un hom moroit, la fesoit retorner</l>
<l>L'arme q'ert en infern en le cors, sans tarder,</l>
<l>E se fesoit novelles conter e deviser.</l>
<l>Asés fesoit mervoilles qe je ne say nomer.</l>
<l>Anc ne veïstes fame plus layde a regarder:</l>
<l>Megre estoit e flape e gotee cum sparver,</l>
<l>Dou cef descevellee e zainte d'un baudrer</l>
<l>De serpentines vives qe l'en ne veult tocer,</l>
<l>Ongles oit de grifon e vis de fame enter;</l>
<l>De plus layde figure n'oisés anc rasner.</l>
<l>Quand Sextus entendi ce q'ele savoit fer,</l>
<l>Si dit q'a celle fame il voloit dou tot aler</l>
<l>Por savoir pont a pont cum l'estor doit finer.</l>
</lg></div1>
<div1><head>Lassa VI</head>
<lg>
<l>Oiés dou fil Pompiu comant il esploita.</l>
<l>Quand oï la novelle de Heriton, si pensa</l>
<l>Q'il i aleroit parler, e plus nen demora:</l>
<l>Qar de la mort se dote cum l'en qe vil cuer ha.</l>
<l>Lour prist de ses barons ou il plus se fia:</l>
<l>Ce furent des plus fobles qe en l'ost se trova.</l>
<l>Por trover Heriton o soy li amena; </l>
<l>Droit en la mie nuit das suens se desevra.</l>
<l>Tres por mi li sepolcres—si com l'en li conta—</l>
<l>E por mi li carners vont cercant za e là.</l>
<l>Sor une roce antie ou nul ne conversa,</l>
<l>Ou devoit la bataille etre che non boisa,</l>
<l>Troverent Heriton, qand le solaus leva.</l>
</lg></div1>
<div1><head>Lassa VII</head>
<lg>
<l>La roce fu petite ou Heriton estoit,</l>
<l>Un petit cimitire pres desouz terre avoit.</l>
<l>Iluec ovroit ses ars e formant se penoit</l>
<l>A ce qe la bataille fust en cil suen destroit:</l>
<l>Qar trou noble zonse a suen cuer sembleroit,</l>
<l>Se de ceus cors romains envoier la poroit</l>
<l>A suen metre Pluton, qe elle tant amoit.</l>
<l>Quand Sextus l'oit veüe forment se spoentoit,</l>
<l>Non porquant li parla e peor non motroit: </l>
<l>"Zantis dame", feit il, "honorable por droit,</l>
<l>Cortoise et ensenee, plus c'om dir ne sauroit,</l>
<l> Par vous est honoré cist païs, qand vos i oit:</l>
<l>Qar se vous ne li fustes, coneüs ne seroit.</l>
<l>Je say bien qe sacés tot quant qe venir doit </l>
<l>De l'estor de Thesaille e de quant qe vous ploit.</l>
<l>Ze suy le anzné fil de Pompiu, qe tant poit.</l>
<l>De l'estor q'atendons je ay le cuer tot froit,</l>
<l>Pour ce savoir voudroie qi vaincra cist convoit:</l>
<l>Qar a noiant seroie, se mien per perdisoit,</l>
<l>E rices e mainant, s'il adonc venquisoit. </l>
<l>Ond je vous pri, madame, qe celé ne me soit".</l>
<l>Quan celle entendi qe Sextus la prixoit</l>
<l>De savoir sour les autres, grand zoie li montoit.</l>
</lg></div1>
<div1><head>Lassa VIII</head>
<lg>
<l>Adonc dist Heriton: "Or entand, ami dous.</l>
<l>Non croy qe miaus feïsent li aubres glorious</l>
<l>Savoir a Alixandre ce dond fu desdegnous,</l>
<l>Com çe a toy feray, anz che zorn seit estous,</l>
<l>Savoir a pont a pont ce dond eis convoitous.</l>
<l>Ne veul dir de cist feit, ond tu eis dubitous,</l>
<l>Mes de trou greignour zonse te feroie respous.</l>
<l>Ao mond n'i a montagne ne puy si perilous</l>
<l>Ne lion ne serpant ne ors tant afarous</l>
<l>Qe ne feïsse parler veant cestour e vous,</l>
<l>E autres grand mervoiles pois fer veant tretous.</l>
<l>Or te veul fer savoir ce dond eis pensirous,</l>
<l>E por rien qe tu voies ni etre spaurous".</l>
<l>"Grand merci, zantis dame", dist cil a base vous,</l>
<l>"Tot quand qe vous pleira sera compli por nous </l>
<l>A tote nostre pusance, qi q'en seit enoious".</l>
<l>"Or escoutés", feit celle, "se sui dagne de lous,</l>
<l>Qar vos verés mervoille sor li feit merveilous".</l>
</lg></div1>
<div1><head>Lassa IX</head>
<lg>
<l>Ileuc ne voust la dame son savoir escondir:</l>
<l>Veant le fil Pompiu elle fist oscurir</l>
<l>Les airs devers senetre, cum fust nuit por dormir,</l>
<l>E devers detre pars fist le soleil luisir.</l>
<l>Pois veit por les carognes, qerant sans retenir </l>
<l>Se nul mort i ert entier par suen labor complir.</l>
<l>Adonc en trova uns qe ancor estoit entir,</l>
<l>Qar de qart zorn avant l'avoient feit morir</l>
<l>Li Romeins entre lour a un fier asailir </l>
<l>Qe fist la giant Cesar por la Pompiu sconfir.</l>
<l>De cil veut Heriton sa besogne fornir:</l>
<l>Souz le menton li fice un clocet a leixir,</l>
<l>Aprés soy le traïne trosque suen cimentir.</l>
<l> Le cief s'environa de serpes e de tri,</l>
<l>E sa coroie ausi fu d'autretel remir: </l>
<l>Nuls hom ne la veïst q'aüst talant de rir.</l>
<l>Sextus e tu li autres, quand la verent venir,</l>
<l>Par puy ne se mistrent de peor a fuïr.</l>
<l>Mes Heriton li dit: "Ne vos stuit esbaïr,</l>
<l>Maovés failis de cuer! Qi vous feïst zausir</l>
<l>Touz les paynes d'infern, qe nul ne poroit dir,</l>
<l>E Cerberus porter de l'infernal martir, </l>
<l>E tretoz les dyables, ne deüstes fremir, </l>
<l>Tant qe fuse pres vous; ce vous pois bien plevir".</l>
<l>Qand celor oïrent la dame ce çeïr,</l>
<l>Trestuit se confortent e repristrent ardir.</l>
</lg></div1>
<div1><head>Lassa X</head>
<lg>
<l>Sextus tot se conforte, quand celle l'aseüre</l>
<l>Qe diable d'infern ne male creature </l>
<l>Ne li pora nuisir ne fer mesaventure.</l>
<l>Heriton feit ses sors, li dyables conzure:</l>
<l>Plus de .X. mil vienent, ond tot l'aire s'oscure,</l>
<l>E dïent: "Zantis dame, vailant outre mesure,</l>
<l>De vetre talant fer nul de nous ne s'en plure".</l>
<l>Alour dit Heriton: "Se de moy avés cure,</l>
<l>E se mais vous servi a tort ni a droiture,</l>
<l>L'arme de cestu cors qe anc n'oit sepolture,</l>
<l>Feites tost retorner en sa prime stature,</l>
<l>Qar çe le veul querir d'une fier aventure".</l>
<l>E celour respondrent: "Dame, ni aiés rancure,</l>
<l>Qe quant qe vous voudrés saurés de verté pure.</l>
</lg></div1>
<div1><head>Lassa XI</head>
<lg>
<l>Li esperis s'en vont pour fornir lour mesaze,</l>
<l>Mes l'arme nen tornoit tantost en l'abitaçe</l>
<l>Ou Heriton voloit, ond mout oit grand ontaçe.</l>
<l>Lour çeta un tiel cri desouz une crevaçe,</l>
<l>Menaçant as dyables, cum estoit suen usaçe,</l>
<l>Qe l'infern en fremist, le puy e le boschaçe.</l>
<l>A cestu mot fu feit suen buen sans demoraçe:</l>
<l>Qar plus tost ne poroit l'en signer suen visaçe</l>
<l>Cum l'arme retorna ao primer aubergaçe.</l>
<l>Ond le cors mantinant leva en droit estaçe:</l>
<l>Ausi movoit li membres, cum fust vis sans folaçe,</l>
<l>Mes des oil larmoioit remembrant dou pasaçe</l>
<l>Ch'ancor li stuit torner en l'infernaus ombraçe.</l>
<l>Lour le fiert Heriton d'un serpant por grand raçe;</l>
<l>Après ce si li dit en le romain lengaçe:</l>
<l>"Diva, di moy le voir oiant tot cist bernaçe.</l>
<l>Qe se dit en infern de le romains lignaçe?</l>
<l>Qi vaincra cist estor? Qi aura plus daomaçe?</l>
<l> Ci est le filz Pompiu, q'a mis tot suen coraze</l>
<l>Por savoir qi vancra en cist crueus viaze.</l>
<l>Se tu moy dis le voir, tu en aurais tiel gaze</l>
<l>Qe ne te donrai brie en tretot mien aaze,</l>
<l>Ne por autre persone jamés n'aurais outraze,</l>
<l>Qe brusleray ton cors tantost en cist erbaze</l>
<l>Par si feite maynere, q'au mond n'est fou ne saze</l>
<l>Qe travailer te poise, tant par ait vasalaze".</l>
<l>E celui respondy cum parolle saovaze:</l>
<l>"Vetre voloir feray cum sers pour signoraze".</l>
</lg></div1>
<div1><head>Lassa XII</head>
<lg>
<l>En estant fu le cors por devant Heriton,</l>
<l>E le sperit dedans comença suen sermon</l>
<l>E dist: "Escoutés tuit, qar le voir vous diron,</l>
<l>Selong ce qe se dit en l'infernaus maixon.</l>
<l>Li Romains trepasé font entr'aus grand tençon</l>
<l>Por Cesar, por Pompiu ch'en tel descordeixon</l>
<l>Ont mis touz li Romeins, ond ni auront garison:</l>
<l>Qar pers e fils e freres s'oncirent, ce savon.</l>
<l>Silla e Camilius e l'ardis Curion</l>
<l>E Sipion le prous che fu oncle Caton,</l>
<l>E maint autres preudomes, ond çe ne say le non,</l>
<l>Plurent e regretent ch'il mora ci a bandon</l>
<l>La joventé de Rome sens nulle reançon.</l>
<l>L'orgoilous mayne zoie de suen niès a fuson,</l>
<l>Ce est Brutus le prous qe sens engombreson</l>
<l>Estordra de l'estor e ferra Cesaron</l>
<l>Ao seçe Chateline, ond mora le baron.</l>
<l>Tous li Marsiliens e Maurius le felon</l>
<l>Mainent çoie por ce qe auront plus compeignon,</l>
<l>Ond qe tout le confort q'avoient li preudon</l>
<l>Li revertra en duel, e li maovés gloton</l>
<l>Ch'estoient en dolour auront confortexon.</l>
<l>Tu, jovençaus, qe veus savoir la fenison,</l>
<l>Ne tu ne anch tuen per ne mora or a cist pon.</l>
<l>N'aura plus seür leu Pompiu en tot le mon</l>
<l>Com aura en Tesaille en la fer capleixon.</l>
<l>Asés perdra tuen per de vieus e de garçon</l>
<l>Qe in infer aleront, mes tiel aflicion</l>
<l>N'auront cum ceus de Cesar, ne anc si g[ra]nd fricon;</l>
<l>Qar li sires d'enfer ja prestrent fier prison</l>
<l>Cesaron e Pompiu, ond fesons mencion:</l>
<l>Le uns aura sepulture pres l'eve d'Egiton,</l>
<l>L'autre l'aura en Rome pres le metre dojon.</l>
<l>Je ne te say plus dir por aucune ocaison".</l>
<l>A cist mot se restraint e feni sa raison.</l>
</lg></div1>
<div1><head>Lassa XIII</head>
<lg>
<l> Respondre ne veult plus le spirit, anz fremist,</l>
<l>qar volunter istroit de cil cors mort e trist,</l>
<l>Mes n'en poroit ensir, se Heriton ne vousist.</l>
<l>La dame liet si carme(n)s, e l'arme dou cors ist,</l>
<l>E mantinant retorne en l'infernal batist;</l>
<l>E quand sourvint la nuit, qe l'aire se scurist,</l>
<l>Heriton p[r]ist le cors, de dans un feu le mist.</l>
<l>Quand tretot fu bruslé, la poudrere reprist</l>
<l>E ao vent la jeta, cum a l'arme promist.</l>
<l>Avant qe ce fust feit—selong qe l'auctor scrist—</l>
<l>Fu pasé mie nuit e plus, qi voir dixist.</l>
<l>Sextus dit a la viele: "Dame,s'il vous pleisist,</l>
<l>Je voudroie torner a mien pere aprés cist".</l>
<l>"Volunter, biaus ami",Heriton li redist,</l>
<l>"Mais je vous conduray, che aucun ne perist;</l>
<l>Qar la nuit est oscure, e s'il adevenist</l>
<l>Che la giant Cesaron a nuit vous sorvenist,</l>
<l>je ai mout grand doutance q'il ne vous mesvenist.</l>
<l>Pour ce vous amenray pour delez cil rubist,</l>
<l>Ond qe ne doterés home qe mais nasquist"</l>
<l>E Sextus la mercie,e dit che bien zeïst.</l>
<l>Donc alerent ensamble, qe riens ne lour mesfist.</l>
<l>Quand il furent en l'ost, Heriton conçé quist,</l>
<l>E ceus la mercïerent dou bien ch'elle li fist.</l>
<l>Heriton s'en torna, qe plus demor nen prist.</l>
<l>Sextus remist pensis de ce qe il aprist,</l>
<l>Qar de suen per se doute, qe se l'estor perdist</l>
<l>Jamés n'auroit honour de tant cum il vesquist.</l>
<l>Adonc aparuit l'aube e le çorn resclarist.</l>
</lg></div1>
<div1><head>Lassa XIV</head>
<lg>
<l>Irés, dolans e morne, coroçous e pensis</l>
<l>Estoit le fil Pompiu por le dit le speris.</l>
<l>Alour proie celour q'avoient ce entis</l>
<l>Ch'il n'en dient noiant a nul dou segle vis.</l>
<l>E celour respondrent: "Nen soiés esbaïs,</l>
<l>Qe ja ne le saura pour nous grand ne petis".</l>
<l>Quand l'aube fu crevee e le çorn esclaris,</l>
<l>A la tende Pompiu sont venu—ce m'est vis—</l>
<l>Qar le prince levoit duremant esjoïs</l>
<l>D'un ensogne ch'il fist quand il ert endormis:</l>
<l>En vision li fu q'il ert a grand delis</l>
<l>En la cité de Rome e suen cors ert asis</l>
<l>En la plus aute sieçe là ou il [fu jadis],</l>
<l>Quand il oit les vitoires desour ses enemis</l>
<l>D'Espagne e d'Egit e des strances devis:</l>
<l>E ce fu en l'aaçe de trente ans complis.</l>
<l> Environ luy furent tretuit ses buens amis,</l>
<l>Li rois, li senators, li princes, li marchis,</l>
<l>E portoient son nom trosque les airs seris,</l>
<l>E tout le mond entier sembloit a lui souzmis.</l>
<l>Mes ce fu faus ensogne—par voir je·l vous plevis—,</l>
<l>Che mais ne revit Rome, ne Rome luy neïs.</l>
<l>Bien la cuidoit veoir—de ce soiés toz fis—</l>
<l>E Rome luy ausi, q'avant q'il fust partis</l>
<l>Se seroient ensamble baisé et acoilis.</l>
<l>Les dames, les pulcelles, li jounes, li flouris</l>
<l>Le cuidoient ancor veoir sans et aitis,</l>
<l>E ch'il deüst sa vie fenir en cil païs:</l>
<l>Qar bien i auroient feit tel honour, tel servis</l>
<l>Com ferent au duch Brutus, cil qe Tarquin maomis.</l>
<l>Bien l'auroient veü, se fortune vousis,</l>
<l>Mes tant li fu contraire qe a mort le tramis</l>
<l>En le païs estrançe das culvers maleïs.</l>
<l>Ce fu mout grand daumaçe, quand le pople remis</l>
<l>D'un si buen condutor orfanin e mendis.</l>
</lg></div1>
<div1><head>Lassa XV</head>
<lg>
<l>Mout fu zoiant Pompiu—ce sacés tuit—</l>
<l>Por cil ensogne q'il avoit fet la nuit:</l>
<l>Donc se leva dou lit a grand desduit.</l>
<l>Là veïsés mant barons de grand bruit</l>
<l>Q'a luy vestir se penerent tretuit.</l>
<l>Quand fu vestus, il ne samble—ce cuit—</l>
<l>Fil a borçois ni de foble conduit,</l>
<l>Mes plus ardis qe lion qand engluit.</l>
<l>Dou treu s'en ist qe des peres reluit,</l>
<l>O luy de ceus q'a plus valoir conuit.</l>
<l>Mes suens Romeins furent mornes e muit</l>
<l>Por la bataille qe Pompiu comuit.</l>
<l>dist l'uns a l'autre: "Pompiu nous a seduit,</l>
<l>Quand ci nous tient e la bataille fuit.</l>
<l>Pieza fusent nous enemis destruit,</l>
<l>Se cist vousist, qe nous tient e recluit".</l>
<l>Mais lour cetis ne savoient le enuit</l>
<l>Ne le grand duel qe en celu jor li cruit.</l>
</lg></div1>
<div1><head>Lassa XVI</head>
<lg>
<l>A grand mervoille sunt iré Romans,</l>
<l>Ceus de Pompiu, le noble cevetans,</l>
<l>Pour q'il est tant de l'estor soferans.</l>
<l>Dist l'uns a l'autre: "Qand serons combatans?</l>
<l>Pompui nous veult ci tenir a tout tans</l>
<l>Por etre sempre des Romens condusans</l>
<l>E notre prince e notre amirans;</l>
<l>Qe tant cum nous serons Rome luitans,</l>
<l>Sour nous pora fer e dir siens talans,</l>
<l> E se fusons a Rome retornans,</l>
<l>Ja ni auroit a justixier tiel zans:</l>
<l>Und qe se ensi gardons as suens comans,</l>
<l>Jamés a Rome ne verons nous enfans.</l>
<l>Alons a luy sens nul delaiemans,</l>
<l>Si li serons de l'estor remembrans".</l>
<l>A ces paroules s'en vont comunemans</l>
<l>Ao tref Pompiu qe mout fu flamboians.</l>
<l>Là leverent un crior engalmans</l>
<l>Querant bataille ond erent dexirans.</l>
<l>Ay lour cetis, maleüré, dolans,</l>
<l>Q'avant midi en seront repentans!</l>
<l>Tulius le prous, le saze e le vailans,</l>
<l>Le cui consil fu sour tretouz creans,</l>
<l>E le consil cestu—soiés certans—</l>
<l>Parti da Rome Pompiu veraiemans.</l>
<l>Qar suen savoir—ce nous conte Lucans—</l>
<l>Avoit xamplis li Romens pluxor ans,</l>
<l>E delivra la cité da les mans</l>
<l>De Chateline e da siens ovremans:</l>
<l>Pour ce estoit cremus e bien voilans.</l>
<l>Quand il oÿ le cris e le bubans</l>
<l>Che fesoient chivaliers e sarçans,</l>
<l>Droit a Pompiu est venus erramans.</l>
<l>Là li dona tel consil de prexans,</l>
<l>Und alerent maint enfant mendisans</l>
<l>E mantes terres furent sens gardians.</l>
</lg></div1>
<div1><head>Lassa XVII</head>
<lg>
<l>Dist Ciceron: "Pompiu, entend a moi!</l>
<l>Qar buen consil çe te donray, ce croi,</l>
<l>Por exaucer l'onour de notre loi,</l>
<l>Und zaschuns a grand voloir endroit soi;</l>
<l>E si sai bien, cum je conois e voi,</l>
<l>Qe ci porpanses tutor de buene foi</l>
<l>A guierdoner Cesar de suen foloi,</l>
<l>Qe nous mantient la guere por desroi.</l>
<l>Or te diray tot ce qe dir te doy:</l>
<l>Li duc, li princes e ceschun sire e roi</l>
<l>E touz celor qi sont en tuen convoi</l>
<l>Te requierent e prient, sens bufoi,</l>
<l>Qe sivir doies de buen cuer, sens enoi,</l>
<l>Ce qe fortune te requiert ceste foi.</l>
<l>Soufre qe Cesar seit or mis en esfroi,</l>
<l>Qe tient le mond en duel por suen orgoi.</l>
<l>Mout doit peser a cestour ch'ais o toi,</l>
<l>Qand sa vitoire ne veus metre en otroi.</l>
<l>Se tu vousistes vers Cesar le tornoi,</l>
<l> Il seroit pris cum oiselet au broi,</l>
<l>Qar il n'a giant ver le notre coroi:</l>
<l>Plus de cent somes là ou celor sont troi.</l>
<l>Comant veus tu contrester e por qoi</l>
<l>A tot le mond? Duremant me mervoi.</l>
<l>Ceschun paumoie lance ou dard turqoi</l>
<l>Pour convoitise d'encontrer sour l'erboi</l>
<l>Cesar e ceus qi font de nous gaboi.</l>
<l>Bien sembles foble a remanir si qoi".</l>
</lg></div1>
<div1><head>Lassa XVIII</head>
<lg>
<l>"O tu Pompiu", ce dit celuy ancor,</l>
<l>"Ou est alee la force e le valor</l>
<l>E la proece qe ais eü tot çor?</l>
<l>Est ce le gre qe ais as diex desor</l>
<l>De les victories qe eus t'ont feit avoir?</l>
<l>Qe ais conquis le regne strançeor.</l>
<l>Egipt, Espagne e des autres plusor</l>
<l>Ne t'ont failli jamés en nul labor;</l>
<l>E hor ni ouses entrer soz suen color</l>
<l>En la bataille ne comencer l'estor.</l>
<l>Adonc tiens tu fable de jugleor</l>
<l>L'aute querelle de ceschun senator!</l>
<l>Q'a tuen maogré te font eus vençeor,</l>
<l>Se tu fais ce q'eus te prient des or.</l>
<l>Nous ne t'avons esleü a retor</l>
<l>Por tuen bien propie, me seulmant por l'onor</l>
<l>Dou frans comun, q'il ne ait desenor.</l>
<l>Donc le devons defandre vers celor</l>
<l>Ch'enci nous cuident honir por lor folor.</l>
<l>Tretouz les autres nous apellent francor.</l>
<l>Devons nous perdre tel nom por tel freor?</l>
<l>Se tu ni i veus venir, saces de vor</l>
<l>Qe alerons a l'estor sans demor</l>
<l>A tot l'ensagne de toy e tes ator,</l>
<l>E si vencrons en pui d'ore li lor.</l>
<l>Or te porpanse, s' tu en serais peçor,</l>
<l>Se nous vencons sens toy q'eis guieor.</l>
<l>Tu nous devroies semondre sans peor</l>
<l>De la bataille cum vaillant pugneor.</l>
<l>Pour ce che eis de touz nous condutor</l>
<l>E a toy sunt li grand e li menor,</l>
<l>E tu nous tient ci en cetis seçor.</l>
<l>Tu ais volor che ceschun ferior</l>
<l>Da toy se parte por vilté de segnor.</l>
<l>Und çe te pri por le romein amor</l>
<l>Q'il ne toy place de perdre le clamor</l>
<l> De ta franchise e de tuen grand vigor:</l>
<l>Qar sour li buens eis tenu le greignor.</l>
<l>Qi bien comance e por foble tenor</l>
<l>Veit empirant, cil ne vaut un tambor;</l>
<l>Mais le vailant doit etre proveor</l>
<l>Dou bien xamplir, quand est cemenceor:</l>
<l>Qar en la fin se conuit le meilor".</l>
</lg></div1>
<div1><head>Lassa XIX</head>
<lg>
<l>Pompiu gemist forment por le dit Tulius</l>
<l>E voit bien qe fortune le veut abatre jus.</l>
<l>"Ey dieu", ce dit le prince, "qand tant est devenus</l>
<l>Qe la bataille est dexiree da tretus</l>
<l>E che fortune veut ch'ao mond soit confondus</l>
<l>Li droit e mis a fin, ze non puis fer refus.</l>
<l>Ze cuidoie aler en camps cum rice dus,</l>
<l>E mener a mien san li grand e li menus,</l>
<l>E eus amenront moy: de ce suy pourceüs!</l>
<l>Ze cuidoie bien etre da tous le mond cremus,</l>
<l>Mes simples e ceitis sui a cist pont tenus</l>
<l>Quand outre mien voloir sont a cist pont moüs.</l>
<l>E se dao mien consil ne fussent departus,</l>
<l>A mout petit termin seroit Cesar vencus,</l>
<l>Sens perdre mie de sang, ond mout verés spandus.</l>
<l>Nous li avons por terre e por mer port tolus,</l>
<l>La vitaille li faut bien a dix mois ou plus;</l>
<l>Sa giant n'ont qe mançer, und mout sunt esperdus:</l>
<l>Li spis mançent des blees q'ancor ont vert le zus.</l>
<l>Il ne seroit grand temps ch'eus seroient venus</l>
<l>A qerir nous perdon dou mal q'ont comoüs.</l>
<l>E de ce veul je trer escrit qe soit leüs,</l>
<l>Che di[e] che sens bataille jus li avons abatus.</l>
<l>E se nous combatons, poons etre perdus.</l>
<l>Il n'è nient da proece, da sens ni da vertus</l>
<l>A metre em peril ce ond l'en est ao desus.</l>
<l>Mes pois q'il pleit as diés qe ce soit sorcorus</l>
<l>E che le mien consil ne veut etre creüs,</l>
<l>Muere qi morir doit, che ja ne dira nus</l>
<l>Qe por vilté de cuer çe soie recreüs.</l>
<l>Rome, Rome—feit il—a cist pont ze m'escus</l>
<l>Qe n'amein mie ta giant a mort por mien salus,</l>
<l>Ainçois mainent eus moy, dolant et irascus:</l>
<l>Und ne me blasmes mie, s'eus seront deceüs,</l>
<l>Qe mal ou bien qe viegne, nen veul lous d'un festus".</l>
</lg></div1>
<div1><head>Lassa XX</head>
<lg>
<l>"Ay fere fortune", dit Pompiu souspirant,</l>
<l>"Par qoy m'as tu victorie doné a mon vivant</l>
<l>Pour metre moy desous ao besogne plus grant?</l>
<l> Or suie bien certan qe tous li diex poisant</l>
<l>Se sunt or acordé e fortune ensemant</l>
<l>A fornir la proiere qe Cesar [veit] feisant.</l>
<l>Or a il ce q'il demande, je·l say certainemant:</l>
<l>Q'a pis ne poit venir cum il est au presant,</l>
<l>Qar de fam il moroit, se nous fuisons sofrant.</l>
<l>Bien poés vos savoir, se conoisés noiant,</l>
<l>Qe avant il voudroit morir ci a nous brant,</l>
<l>E il e tous ses homes, qe de fam foblemant:</l>
<l>Q'en bataille se poit trover maint argumant</l>
<l>De defandre suen cors contre suen combatant,</l>
<l>Mes ver fam ne se poit contredir fors brevmant.</l>
<l>Plus li volés servir—si cum voy e entant—</l>
<l>Qe se vous li donastes tot l'onor d'Oriant,</l>
<l>Quand de suen jeu perdu le volés fer vencant.</l>
<l>Ne cuidés mie por ce qe aille ce disant:</l>
<l>Por peor de mien cors, fors per vos seulemant;</l>
<l>Qar por la foy qe doy as diex, un seul presant</l>
<l>Li voudroie querir de buen cuer avenant:</l>
<l>Qe çe morisse ci, e vous eusés garant.</l>
<l>Por ce ay destorbé l'estor tant longemant,</l>
<l>Por vaincre la bataille sans peril de tormant,</l>
<l>E por li jounes homes, ch'en ci avomes tant,</l>
<l>Q'il fusent bien apris de porter garnimant.</l>
<l>Que çoie, que victoire aurons de cist achant?</l>
<l>Qe bien qe nous vencons, nos remarons dolant,</l>
<l>Qe nous aurons tué nous freres, nous parant,</l>
<l>Und qe tretout le mond nos alera blasmant.</l>
<l>E qe honor aurons, se nous serons perdant?</l>
<l>A fobles, a ceitis nos clamera la çant,</l>
<l>Q'a un de lour nos somes—ce savés—plus de çant:</l>
<l>Und qe vancre ou perdre seromes maleurant.</l>
<l>Qe çoie doit avoir nul home conoisant,</l>
<l>Quand il vera le per jotrer a suen enfant,</l>
<l>E l'un frer enver l'autre ferir de mautalant?</l>
<l>Tretot le plus ardi cançera suen semblant.</l>
<l>E ce est l'ocaison se diex me soit aydant—</l>
<l>Por qoy voudroie etre dou tot a fenimant,</l>
<l>Pur ce qe vous en tornastes tretuit a saovemant,</l>
<l>Cum honor, cum victoire, liés e gais e çoiant".</l>
</lg></div1>
<div1><head>Lassa XXI</head>
<lg>
<l>Il n'oit plus tost Pompiu defeni suen consil,</l>
<l>Cum il oÿ crier a vois plus de cent mil:</l>
<l>"Pompiu, Pompiu qe fais? Caschun te tient a vil,</l>
<l>Quand tu ni ouses metre tuen cors en cist peril,</l>
<l>Por mantenir l'onor de cist pople çentil".</l>
<l>E quand Pompiu li entand, si dist: "Ay diés nobil,</l>
<l>Se deüse morir o tot mien plus cer fil,</l>
<l>Ze ne desdiray plus de l'estor aucun stil".</l>
<l>Lour ensi de suen tref e a sa giant dist il:</l>
<l>"Seignour, adobés vous de tout vous aparil!</l>
<l>Ensamble vous vindray a ferir contre cil</l>
<l> Qe nous tient tant longor en duel e en exil.</l>
<l>Ne m'en pora reprandre nul hon, tant soit sotil,</l>
<l>Qe por peor de mort ne soit mien brand vermil".</l>
</lg></div1>
<div1><head>Lassa XXII</head>
<lg>
<l>Soiés certains, seignor, e ne·l mescreés mie</l>
<l>Qe Pompiu devinoit ce q'avint celle fie.</l>
<l>Mes por non avoir blasme de nulle coardie,</l>
<l>Il ce mist a bandon cum cil ch'est en galie,</l>
<l>Qe seit bien o il doit aler, en quiel partie,</l>
<l>Mes por force de vant convint falir sa vie,</l>
<l>E se lasse mener, q'il n'a tant de bailie</l>
<l>Q'il poisse contrester a la force qe·o guie.</l>
<l>Là poisés veoir la giant mout esfraïe</l>
<l>Por dotance qe Rome ne fust cil point honie,</l>
<l>Ne Pompiu ne perist q'avoit la seignorie:</l>
<l>Qar plus l'amoit ceschun qe damiseus s'amie.</l>
<l>Ceschun amole lance ovoir espee forbie,</l>
<l>E mistrent noeves cordes a lor ars de Surie,</l>
<l>E enplent de saietes li carchois por astie.</l>
<l>Cescun ao miels q'il seit s'arme sans tricerie.</l>
<l>E la fiere fortune qe mais n'est endormie</l>
<l>Li demotra le zorn maint segnaus d'envaïe.</l>
</lg></div1>
<div1><head>Lassa XXIII</head>
<lg>
<l>Volés oïr s'il fist fortune des signaus</l>
<l>Le çorn qe devoit etre le crueus batistaus?</l>
<l>Il devint tenebrous e ne lusoit solaus,</l>
<l>Foudres avaloient qe zetoient feu chaus</l>
<l>Pour de sour l'ost Pompiu, le prince principaus;</l>
<l>Lour armes fumoient cum boce de fornaus,</l>
<l>Maintes nues de mouches desendoient sor aus</l>
<l>Pongant plus qe maoffés, e ferent tiés asaus</l>
<l>Qe elles abatoient maint homes e civaus:</l>
<l>E sembloit qe li mons combatissent entr'aus:</l>
<l>Heumus, Pindis e Ouse e Parnasus li biaus</l>
<l>—Ces quatre mons circundent tot environ cil vaus—,</l>
<l>E qe un flum de sang corist por un canaus.</l>
<l>"Ce ne say", dit Lucan, "se Cesar le çornaus</l>
<l>Avoit fet sacrifice as diés ou a li faus</l>
<l>Qe fortuna mostra tant signaus por engaus".</l>
<l>Une vois se leva, disant as buens, as maus:</l>
<l>"Ferés e ouciés, trou fetes long estaus!".</l>
<l>Une ombre voloit en l'ost en comunaus</l>
<l>Q'a ceschun resembloit son parant droituraus,</l>
<l>Qe estoit trepassé dou temps ancionaus.</l>
<l>Ancor nous dit Lucan qe sor mons Auganaus,</l>
<l>Joste le flum Brente ch'est cler cum fust cristaus,</l>
<l>Ou Anthenor ferma suen leu e suen casaus,</l>
<l>Estoit a celu pont un metre naturaus</l>
<l>Qe plus savoit des sors qe nul home carnaus.</l>
<l>Quand il vit ces grans signes, si parla tot en aus</l>
<l>A ceus q'erent o luy, e dist: "Ce n'est a gaus!</l>
<l>Ou Cesar e Pompiu font huy l'estor coraus,</l>
<l>Ou huy se mesleront li alimens entr'aus,</l>
<l> Ou nature voudra cançer tot ses corsiaus".</l>
<l>Mout furent ceus deus princes de valor generaus,</l>
<l>Quand per lor aparuit tant grand signes mortaus.</l>
</lg></div1>
<div1><head>Lassa XXIV</head>
<lg>
<l>En dementier qe l'ost doit dexendre en la plaine, </l>
<l>Le mau temps se depart, e vient l'aire seraine,</l>
<l>E le solaus mout rage vers ceus qe Pompiu maine:</l>
<l>Lor armes flamboient come stoille diayne.</l>
<l>Quand Pompiu fu monté sor le detrer d'Aubaine,</l>
<l>Tantost fist desploier l'aute ensegne romaine,</l>
<l>Q'avoit le çans vermoil plus qe color de graine</l>
<l>A quatres letres d'or, qe font la gient certaine</l>
<l>Qe celle est l'ensagne a la cité sovraine;</l>
<l>Des aigles sens corones avoit li bande plaine:</l>
<l>Egidius l'aporta q'avoit valor e laine.</l>
<l>Aprés depart sa giant Pompiu le cevetaine,</l>
<l>Non por ordne d'eschille, mes por maynere straine:</l>
<l>En quatre part li mist—cum l'autor nos displaine—</l>
<l>Por encloir e sorprandre la gient Cesariaine.</l>
<l>A Lentulus dona la partie primeraine:</l>
<l>Plus furent de cent mille, d'un cuer e d'une vaine.</l>
<l>Domicius le prous i mist valor e paine</l>
<l>A condur l'autre part cum une cere saine;</l>
<l>Pompiu fu en la terce ou la gient plus autaine;</l>
<l>Caton e Scipion furent en la quartaine:</l>
<l>Tant avoient grand giant de persone mondaine</l>
<l>Ne li poroit nombrer en tote une semaine:</l>
<l>Qar o lor avoient la gient mirmidiaine,</l>
<l>Aprés celle de Libie e anc la suriaine,</l>
<l>E de celle de France i avoit covert l'araine;</l>
<l>D'oriant e d'ocidant i estoit la giant procaine,</l>
<l>E d'Aise e d'Europe e tote l'aufrichaine,</l>
<l>Si li furent des Turs une jeste vilaine.</l>
<l>Iluech furent li princes q'avoient en demaine</l>
<l>Por le voloir de Rome celle grand gient terraine:</l>
<l>Là fu roy Heugarem de [la] giant hermiaine,</l>
<l>E roy Chacigrames o sa giant indiaine,</l>
<l>E Farnals le roi d'Aise, e cil de Macedaine,</l>
<l>E le roy des Greçois e le roy Tiragraine</l>
<l>Q'avoit en suen demin la terre persiaine,</l>
<l>E roy Camillon, plus zoiant d'une ayguaine,</l>
<l>Qe tenoit toute Mouse, une contree lontaine,</l>
<l>E roy Balan ausi q'avoit la mariaine</l>
<l>De Indie la menor, une terre anciaine,</l>
<l>E Tersamechabain qi estoient la graine</l>
<l>De tous ceus d'oriant e de bonté fontaine.</l>
<l>De rois, de cuens, de princes i avoit une tel traine</l>
<l>Q'a poine le creroit creature humaine,</l>
<l>Qe por amor de Rome portoient grand haaine</l>
<l>A Cesaron le prous e a sa gient foraine,</l>
<l>Und pois en furent tuit a la fin dereaine.</l>
</lg></div1>
<div1><head>Lassa XXV</head>
<lg>
<l> Rome poroit bien dir, si ne mentiroit pais,</l>
<l>Qe ja mais n'oit tiel gient por ferir a un fais</l>
<l>Cum elle oit en Thesaille, ne ne croy q'aura mais.</l>
<l>Cesar ert a cil point ensu dou tref d'Arais,</l>
<l>Ricemant adobé de sor un detrer grais,</l>
<l>E avoit feit armer li buens e li maovais.</l>
<l>Cançer voloit estal—ne·l tenés pas a gais!—</l>
<l>Por atrover vitaille ond i avoit grand mesais.</l>
<l>Quand vit la giant Pompiu dexandre jus ao bais,</l>
<l>Ne fust pas si zoiant por tot l'or de Baudrais.</l>
<l>"Ay diex soverains", dist il, "tot cil solais</l>
<l>Qe ay tant dexiré voy venir plus q'ao pais".</l>
<l>Mes quand oit bien veü des chivalers le tais,</l>
<l>E la gient de Europe e d'Afric[h]e e d'Arais,</l>
<l>Tot ce qe ardimant i avoit promis, fu cais,</l>
<l>Ch'un pue se refroida e devint auquant lais.</l>
<l>Mes por ce nen motra nient de cil forfais,</l>
<l>Anç prist a conforter sa gient de cuer verais.</l>
</lg></div1>
<div1><head>Lassa XXVI</head>
<lg>
<l>Or vous veul reconter, selong qe nous trovons,</l>
<l>Se Cesaron aprist noblemant ses barons.</l>
<l>Envers eus se genci, si lour dist ces sermons:</l>
<l>"Segnors, frans chivalers, qe grand part de cist mons</l>
<l>M'avés aidé conquire jusquemant a cist pons,</l>
<l>Mien honor, ma victoire, ma honte e mes bons</l>
<l>Gist tot entre vos meins e en vous grand renons,</l>
<l>Le çorn de la bataille qe tant dexiré avons,</l>
<l>Li diex e la fortune si nous en font li dons.</l>
<l>Cist zorn me fu promis au flum de Rubicons,</l>
<l>Quand trovames l'en strançe seant sor le perons,</l>
<l>Qe nous motra la voie, sonant a mout fier tons.</l>
<l>Là me feïstes vous tretuit promesions</l>
<l>Qe vous moi aidaristes cum loiaus compeignons</l>
<l>A xamplir mien trionfe, e por tel ocheisons</l>
<l>Avons pris contre Rome armes e garnisons.</l>
<l>Cist zorn demotrera qi a tort ou raisons:</l>
<l>Se nous somes vencus, tuit diront qe aurons</l>
<l>Grand tort encontre Rome, qar ses terres gastons;</l>
<l>E se vencons cestor, da tretuit droit aurons,</l>
<l>E diront q'a grand tort exilé nous erons:</l>
<l>Donc aurons la droiture, se preudomes serons.</l>
<l>E por la foy qe doy as diex qe adorons,</l>
<l>Poubre voudroie etre cum pobres vestisons,</l>
<l>Cum un bas citeïn qe n'a tors ne maisons,</l>
<l>E vous eusés victoire sor nous (e)nemis felons</l>
<l>Qe a noiant nous tienent e pis qe fous garçons.</l>
<l>Pensés ch'en band nous somes tenus tant ao de lons,</l>
<l>Qe onque mes a Rome nous ne retornerons</l>
<l>Se por bataille non. Adonc soiés proudons!</l>
<l>Ch'ao ferir des espees cist zorn recobrerons</l>
<l>Nous fames, nous enfans, nous terres, nous dojons.</l>
<l> Ci sont asemblé homes de tantes legions</l>
<l>Qe l'uns ni entand l'autre de guere ni de sons.</l>
<l>Qe caut a ces estrances, se perdons ou vencons?</l>
<l>Ja ne font de lour gre ver nous ceste tençons,</l>
<l>Mes pour force le font—de verté le savons.</l>
<l>Volonter cançassent segnor e licions</l>
<l>Por menoïr li fiés q'eus font sans reançons.</l>
<l>Por q'eus soient asés, ni aiés doteisons,</l>
<l>Qe nulle giant por armes en eus ne troverons,</l>
<l>Fors un pue de Romens qe sont d'armes semons.</l>
<l>Li autres ne pris je valixant dous botons,</l>
<l>Qe a la primere jotre trestuit li conquirons.</l>
<l>Qe vaut ces barbarins, ceus turs ni ces sclavons</l>
<l>Qe bersant lor saietes si fuient cum geldons?</l>
<l>Grand bien sera au mond, se nous li ocisons,</l>
<l>Qe da maovese giant fera desevresons;</l>
<l>E des nemis de Rome ferons destrucions,</l>
<l>Qe por li lor treü li portent aitexons.</l>
<l>Je vous ay tous eslis a loiaus campions,</l>
<l>Si savés de batailles, d'estors, de caplexons.</l>
<l>Or pensés cum cestor [i] mostreront lor frons,</l>
<l>Qe eus ni ont porté armes en toutes lor saisons.</l>
<l>Si maovés, si failis a cist pont li verons</l>
<l>Qe quand aurons vencu, por verté vos dirons</l>
<l>Qe noiant aurons feit, ne honour ne voudrons.</l>
<l>Il est droit e raisnable q'a Ponpiu demotrons</l>
<l>Qe li trionf q'il a eü mainte staixons</l>
<l>Il ne fu dagne couse, qar bien le conoisons".</l>
</lg></div1>
<div1><head>Lassa XXVII</head>
<lg>
<l>"Ne soiés pas dotans", dist Cesar l'ensené,</l>
<l>"Qe ay si vous proeces vers nous nemis prové</l>
<l>As batailles de France e des autres asé,</l>
<l>Q'il n'i a nul de vous, ne strançe ne privé,</l>
<l>Cui ne saüse dir, s'il me venist a gre,</l>
<l>Comant il soit ferir d'espli e de brand letré:</l>
<l>Und qe je say en vous tant valour amasé</l>
<l>Qe je n'ay mie dotance qe vous bien ne vençé.</l>
<l>Il m'est avis qe je voie le sang de ces maofé</l>
<l>Corre pormi ces vaus plus qe flum per fosé,</l>
<l>E che voye afoler ces rois incoroné,</l>
<l>Ces duch, ces senators qe tant sont forsené,</l>
<l>E che soiomes tuit de dans lour sang bagné.</l>
<l>Ze ne vi onque mes de pris si grand bonté,</l>
<l>Coment li diex nous ont ci droit aparillé;</l>
<l>Ch'entre nous e li lour n'est un camps mesuré.</l>
<l>Ze suy celui miesme, se vous bien la feré,</l>
<l>Qe vous pora doner çatieus, bors e cité</l>
<l>E l'avoir de ces rois qe ci sont asemblé.</l>
<l>Hor pensés, se perdomes, cum serons demené!</l>
<l>Nous cors seront por terre vilmant trayné,</l>
<l>Pour li mercié de Rome seront nous ciés porté,</l>
<l>Pour plus honte de nous sour li paus aficé,</l>
<l> E plus vilainemant nous serons afoulé</l>
<l>Qe Silla ni afolla ceus qi erent envoié</l>
<l>Por Maurius a Rome avant q'il fust torné:</l>
<l>Qar il fu suen disciple dan Pompiu—ce sacé—</l>
<l>Und seroit droit q'il fust suen metre segondé.</l>
<l>Por ce me prand de vous tremout grand pieté.</l>
<l>Gardés qe non fués, qe n'i auroie tué,</l>
<l>Avant qe ze fuïse de plain pié mesuré!</l>
<l>Ze voudroie mout bien qe l'onour fust torné</l>
<l>A la part de celu q'a mains de cruelté.</l>
<l>Vos savés bien se ay des homes espargné</l>
<l>Qe pooie oncir, por le temps trepasé.</l>
<l>Mes Pompiu ne motra amor ne amisté</l>
<l>Ao zatieus de Duraz ou nous fumes maté,</l>
<l>Qar bien furent leur brans en nous cors saolé</l>
<l>Por destroite dou leu ou nos erons entré.</l>
<l>Ne fetes pas ensi, ançois esparagné</l>
<l>Tretot ceus citeïns q'auront spalles motré,</l>
<l>E celor qe ver vous auront glaive drecé.</l>
<l>Ni soit nulle merci, mes tretous li trencé!</l>
<l>Ferés les si fieremant, cum seront encontré,</l>
<l>Qe seul pour vive force il soient sbaraté".</l>
<l>Je ne croy pas qe Cesar eüst son dit finé</l>
<l>Si tost cum fu zascun de ferir apresté;</l>
<l>E fu zaschun si pront de fornir cestu ple</l>
<l>Cum se zaschun fust Cesar q'avoit la poesté.</l>
<l>E se deüsent avoir eüe sa dignité,</l>
<l>Ne say plus cum ni fusent plus fort encorajé.</l>
</lg></div1>
<div1><head>Lassa XXVIII</head>
<lg>
<l>Honour e gran victoire e segnorie magne</l>
<l>Conquist Cesar le jorn ou sa noble compagne.</l>
<l>A Lelius dona la cremue ensagne</l>
<l>Ou fu l'aigle de sable en doree zampagne,</l>
<l>Tretout encoronee de meilor or d'Espagne.</l>
<l>Cent mil bon chivalers—cum l'auctor nos ensagne—</l>
<l>Avoit Cesar de Rome, de France e de Bertagne.</l>
<l>De sa jent n'i feit renge—qi veut si le repragne—,</l>
<l>Ains li conduit serrés ensemble, qe hom ne li pragne.</l>
<l>"Chivaler Cesaron" diront, c'est lor ce[ve]tagne.</l>
<l>Mes quand Pompiu li voit asemblé sor la plagne,</l>
<l>Sens nul ordne d'eschille, par fournir lour ovragne,</l>
<l>Duremant s'esmaia; si fu mervoille stragne,</l>
<l>Quand un si noble prince dotoit nulle bragagne.</l>
<l>Alor dit en son cuer: "Ceschun des diex m'ençagne,</l>
<l>Si voy qe la fortune ne veut plus qe remagne</l>
<l>In l'onor ou je suy, ond mien cors s'en desdagne".</l>
<l>Mes de ce non motra nient le cevetagne,</l>
<l>Ans regarda li siens cum la cere grifagne;</l>
<l>E ceschun veoit luy—ce fu zonse certagne—,</l>
<l>Qar sor un grand detrier qi li vint d'Alemagne</l>
<l>Estoit monté le prince, tot covert d'entresagne.</l>
<l>E dist: "Veés, signor, la glorie soveragne</l>
<l> Q'avons tant desiree! Adonc nul ne s'en fangne,</l>
<l>Q'a le derean stor somes, qi qe s'en plagne.</l>
<l>Ce est la fin dou geu: qi adonc le gaagne,</l>
<l>Jamés n'aura mestier qe de rien se complagne,</l>
<l>Ne jamés n'aura sogne qe gerre li sorvagne.</l>
<l>Cist zorn fera çaschun retorner en suen ragne</l>
<l>Ensemble lor masnees, und ceschun mout se lagne".</l>
</lg></div1>
<div1><head>Lassa XXIX</head>
<lg>
<l>Iluec non fu Pompiu de sermoner [trou] lent:</l>
<l>"Segnors barons", dist il, "je say certainement</l>
<l>Qe li diex conduront nous fers miesmement</l>
<l>Parmi le cors Cesar e des suens bienvoilent.</l>
<l>S'ensi sunt droiturers li diex, cum çe entent,</l>
<l>Bien nous donront victoire encui proçainement,</l>
<l>Qar nous avons droiture ver Cesar e sa jent.</l>
<l>Cuidés vous qe li diex droiturers e poisent</l>
<l>M'ausent feit avoir tant noblisme present</l>
<l>De trionf, de victoires, cum ai eü souvent,</l>
<l>Por oblier moy ci en le grignor torment?</l>
<l>Veés se nous devons avoir grand ardiment,</l>
<l>Q'il est ensemble nous tout le mond voirement:</l>
<l>Li rois, li duc, li princes a cui honor apent.</l>
<l>Cuidés qe les matrones de Rome por noient</l>
<l>Soient deschevelees en duel e en dement,</l>
<l>E li veilars qi sont remés tous foblement,</l>
<l>Qe ne poent porter armes ni garniment,</l>
<l>Qe sunt en çenoilons proiant mout tendrem[e]nt</l>
<l>Qe li diex si nous dont victoire liement?</l>
<l>Se Chamilius (e), Decius e Caton ensement</l>
<l>E Scipion e Silla, qe honor amoient,</l>
<l>E tretous li preudomes qe sunt mort vivisent,</l>
<l>Tous vindroient ici, se morir deüsent,</l>
<l>Por mantenir l'onor de Rome propiement,</l>
<l>Com eus ferent jadis quand eus vis estoient.</l>
<l>E ceus qe sont a netre volonter seroient</l>
<l>Ensemble nous ici, se fer le poisent,</l>
<l>Por remanir pois frans a tretout lor vivent.</l>
<l>Se nous la ferons bien au començament,</l>
<l>Pois ne i aura mestier trou grand esforcement,</l>
<l>Q'a try de lour nous somes—ce savés—plus de cent.</l>
<l>Moy, ma fame e mes fils e ceschun mien parent</l>
<l>Si sont tous en vous mains, und vos pri doucement</l>
<l>Qe vous ne me laisés honir por nul convent:</l>
<l>Qar se Cesar venquist, je say veraiement</l>
<l>Qe en exil seroie tot delivreement,</l>
<l>E pour ce si vous pri de buen cuer avenent</l>
<l>Qe se je sui sté frans en tretout mien jovent,</l>
<l>Qe or en ma veilece ne remagne servent.</l>
<l>A ce qe ceschun soit en l'estor conoisent</l>
<l>"La franchise de Rome" crierons autement".</l>
<l> Quand ceus l'orent oï parler tant omblement,</l>
<l>Trestous li plus ceitis pristrent confortement.</l>
<l>Lour saixirent lour armes sens nul delaiement.</l>
<l>Quand tous furent monté, tantost s'adrecerent</l>
<l>Ver la giant Cesaron; e celor mantinent</l>
<l>Venoient ver cestor, espris de mautalent:</l>
<l>L'un aloit enver l'autre por le henortement</l>
<l>De Cesar de Pompiu che li semonoient,</l>
<l>Mes ne savoient pas q'a la mort prosmasent.</l>
<l>Qar cil zorn miesme tant de lor morirent</l>
<l>Qe pois de mout grand temps—se le livre ne ment—</l>
<l>Ne se trovoit nus home en nul habitement</l>
<l>A fors qe enfans petis e fames seulement.</l>
<l>Li temples e les loges ou mout conversoient</l>
<l>Remistrent totes vues, qar nus n'i trovoient,</l>
<l>Q'en le camps de Thesaille tretous mors remistrent.</l>
</lg></div1>
<div1><head>Lassa XXX</head>
<lg>
<l>Seürs soiés tretous qe jamés tel bataille,</l>
<l>Tant fere, tant orible, tant fort, tant mortaille</l>
<l>Ne fu dapois qe 'o mond oit primer co(n)mençaille,</l>
<l>Con vos porés oïr avant la desevraille.</l>
<l>Celle qe Anibal fist, ou fu si grand frapaille,</l>
<l>Quand il se combati ver la romaine taille,</l>
<l>Ou tant homes furent tués a l'encontraille</l>
<l>Qe bien try mill d'anieus mesurerent sens faille,</l>
<l>Qe des dois hosterent as mors en la praaille,</l>
<l>Ne fu noiant a ceste qe fu de dans Thesaille.</l>
<l>Quand l'une part e l'autre furent a l'asemblaille,</l>
<l>E l'un parant veoit l'autre por la visaille,</l>
<l>Tretout le plus felon a cil point si s'esmaille:</l>
<l>Lour glaives retienent, n'i a cil qe prime asaille.</l>
<l>Miesme Cesaron, chui q'en plur ou chi en caille,</l>
<l>De pieté q'il oit si fist la face paille.</l>
</lg></div1>
<div1><head>Lassa XXXI</head>
<lg>
<l>Pois qe li host furent asemblés front a front,</l>
<l>E qe nul ne voloit co(n)mencer a cil pont,</l>
<l>Un des chivaler Cesar, qe fu ardis e pront</l>
<l>E fu nés d'Alemagne—cum l'istorie dispont—,</l>
<l>Crastinus avoit nom, e fu marchis e cont,</l>
<l>Cist n'atend a pieté, ançois suen detrer pont,</l>
<l>Paumoiant suen espli as autres s'est conçont.</l>
<l>Fiert le marchis Heurac de sour l'eschu reont,</l>
<l>Celuy de Brandeborg, a cui mant homes sont:</l>
<l>L'eschu e l'aubers li trance, e le cuer li deront,</l>
<l>Mort l'abati a terre, tot qoy de lez un mont.</l>
<l>"Chivaler Cesaron", cria de cuer perfont;</l>
<l>Aprés a treit le brand, por peor no s'escont,</l>
<l>E se fiert en la presse e oncit e confont.</l>
<l>Donc brocent tous les autres, qe plus demor nen font,</l>
<l>Und l'estor comença, q'anc tiel non fu au mont.</l>
</lg></div1>
<div1><head>Lassa XXXII</head>
<lg>
<l>Oÿ avés en peis e en silance,</l>
<l>Cum Crastinus comença la bubance,</l>
<l> Und le maudit Lucan en sa sentance:</l>
<l>"Ay Crastine, feit il, cum grand mescançe</l>
<l>Tu començais ao ferir de ta lance!</l>
<l>Qar tout le mond estoit a l'asemblançe,</l>
<l>E ne ert nul de tant fele entançe</l>
<l>Qe por ferir s'ardist fer comovançe.</l>
<l>Mais tu, crueus felon sens pietançe,</l>
<l>Ne regardais amor ni amistançe,</l>
<l>Ainz començas une tiel destinançe</l>
<l>Qe tout le mond reverti en viltançe.</l>
<l>Ly diex dou ciel, che sour tous ont puisanze,</l>
<l>Ne te doint mort por fer de toy venjançe,</l>
<l>Qar ceschun home stuet morir sens enfançe,</l>
<l>Me pues ta mort te rendent conoiscançe</l>
<l>De ce ch'ais fet e digne penetançe!".</l>
<l>Quand li barons verent la desfiançe</l>
<l>Qe Crastinus comença sens tardançe,</l>
<l>Tous brocerent sens nulle demorançe:</l>
<l>De dars, de lances, de esplis sens aco[n]tançe,</l>
<l>D'aces, d'espees ferirent por airançe.</l>
<l>Grailes e tubes pour tout en comunance</l>
<l>I feirent soner pour tiel desmesurance</l>
<l>Qe vent tonant—ce sacés por certance—</l>
<l>Ne fust oï par aucune sustance.</l>
<l>Tant voloient saietes a l'urtance</l>
<l>Qe nulle nue por nulle continance</l>
<l>Ne auroit ja feit sor eus tel oscurance.</l>
<l>Mant buens vasaus fesoient desevrance</l>
<l>De cestu mond, ond fu grand engombrance.</l>
</lg></div1>
<div1><head>Lassa XXXIII</head>
<lg>
<l>Rués, versés a terre a cil pont sans respit</l>
<l>Furent plus de .C. mille homes de grand profit.</l>
<l>Une si grand bataille jamés home ne vit:</l>
<l>Les batailles de Thebes e de Troye e d'Egipt</l>
<l>Furent noiant a ceste—cum nous trovons escrit.</l>
<l>Li homes Lentulus—segond qe Lucan dit—</l>
<l>Furent si afarous de complir lour delit</l>
<l>Q'ao devaler dou pui, sans autre contredit,</l>
<l>S'encontrerent ensemble serés en un habit,</l>
<l>Und qe ceschun estoit ens li suens tant afit</l>
<l>Che suen vis ne po[o]it torner grand e petit</l>
<l>Por ferir siens contraires, ond cescun en fu aflit.</l>
<l>Lour amis feroient, ond tot le plus eslit</l>
<l>De la giant Lentulus tu a cil point desconfit,</l>
<l>Qar la giant Cesaron justemant s'en avit:</l>
<l>Entre lour ferirent, qi qe l'ait en despit,</l>
<l> Ferrant e abatant, qe ja ne i fu desdit.</l>
</lg></div1>
<div1><head>Lassa XXXIV</head>
<lg>
<l>A cil primer asaut fu grand la mescheüe:</l>
<l>Qi li lançoit suen dard, chi sa lance molue;</l>
<l>Me tel jetoit sa lance, selong ma proveüe,</l>
<l>Qe voudroit q'ele fust contre terre caüe</l>
<l>Sens espandre le sang de persone nascue.</l>
<l>La grand giant Lentulus est maintinant vencue.</l>
<l>Mout est fiere fortune a Pompiu sorcorue,</l>
<l>Quand sa primere rençe est si tost derompue.</l>
<l>Celle gient estranzere en devient si esperdue</l>
<l>Qe bersant leur saietes tutor drecent la fue.</l>
<l>Lour nemis li cacent, ceschuns li fiert e tue,</l>
<l>Si che dou sang de lour la terre s'enpalue,</l>
<l>Qar nul de lour n'atand plus cum bete cornue.</l>
<l>Les autres legions sens nulle defandue</l>
<l>Brocent tantost ensamble, e ceschun mout s'argue</l>
<l>De venger l'autre giant ch'est iluech deceüe.</l>
<l>Qi fiert de dard, qi d'ace e chi de lance ague,</l>
<l>Qi li jeta brandon, qi plombee li rue.</l>
<l>De dars e de saietes fu tiel la comovue</l>
<l>Qe desour la bataille sembloit une grand nue.</l>
<l>Tant homes versoient en la prime ferue</l>
<l>Qe nul non po[o]it pas zausir d'erbe menue.</l>
<l>Une si grand bataille ne fu mais menteüe,</l>
<l>Ne jamés tant de giant ne fu en un camps veüe,</l>
<l>Cum fu dedans Tesaille en cil zorn confondue.</l>
</lg></div1>
<div1><head>Lassa XXXV</head>
<lg>
<l>Mout par fu grand l'estor e la bataille fiere,</l>
<l>Quand tous les legions furent a la frontere:</l>
<l>Qar tant barons li orent, cum ze oï retrere,</l>
<l>Princeps e dux e cuens e giens d'autre maynere</l>
<l>Qe seul des rois seroit feit une mout grand schere.</l>
<l>Quand Cesar s'embati en la force pleniere</l>
<l>Qe Pompiu condusoit de sa giant droiturere,</l>
<l>Mout sofri grand bataille, e non pas si legiere,</l>
<l>Q'il nen perdist iluec de sa masnee plus cere;</l>
<l>Qar tot la giant de Rome e la plus ançonere</l>
<l>Avoit Pompiu pres luy e la flor de Bayvere.</l>
<l>Cesaron lour s'areste por devant sa baniere</l>
<l>E dit as siens amis cum mout ardie cere:</l>
<l>"Seignors, frans chivalers, ne soit cil qe ne fere!</l>
<l>Se nous poons pertir la legion primere,</l>
<l>—Qar de la giant de Rome i est une part entiere—</l>
<l>Mout tost (e)sbaraterons l'autre gient estrançere:</l>
<l>De lour mors covrirons le plans e la rivere".</l>
<l>"Sire", dient si homes, "ci n'a mestier proiere:</l>
<l> Civauce pur avant, qar bien savons qe fere!".</l>
<l>Donc broce Cesaron crolant la spee clere</l>
<l>E se fiert en la prese o sa gient batailere.</l>
<l>Là veisés tuer maint fils de buene mere</l>
<l>E ferir tot ensamble le cusin e le frere,</l>
<l>E le pere e le fil plus qe giant aversere.</l>
</lg></div1>
<div1><head>Lassa XXXVI</head>
<lg>
<l>Oiés fere venture qe sorvint cil matin,</l>
<l>Ch'ensamble feroient li freres e li cuisin,</l>
<l>Le pople Capedocie, li Turs, li barbarin,</l>
<l>Le roies l'Acopard, le Greçois e l'Ermin.</l>
<l>Quand verent la giant Cesar ferir a tel traïn</l>
<l>E la lour prime rençe perir cum grand hustin,</l>
<l>Tantost oblierent la mainere, l'engin</l>
<l>Ch'a lour avoit apris Pompiu le palatin</l>
<l>De ferir en l'estor sens aucun cuer fraïn.</l>
<l>Ja nen ferent noiant li ceitis de puit lin,</l>
<l>Ançois s'en fuirent pour plans e por gaudin.</l>
<l>Fuant i bersoient saietes a venin,</l>
<l>Ferrant li lour meesmes, celle jeste Chaïn.</l>
<l>E la gient Cesaron a tretout lour demin</l>
<l>Trençant ly aloient sens nul autre termin.</l>
<l>Le sang de lour coruit plus qe flum a declin,</l>
<l>Und ch'en maint part noent tot li plus aut roncin.</l>
<l>"O Thesaile, Thesaile", dit Lucan en latin</l>
<l>"S'tu voloies de sang reamplir cist terrin,</l>
<l>Bien pooies emplir cist vaus e cist zamin</l>
<l>Dou sang de ces estranges sen fer plus vil convin,</l>
<l>E laser li Romans scamper de cist destin!</l>
<l>E se tu dexiroies plus le romans sanguin,</l>
<l>Bien pooies spargner ces estranges de grand brin,</l>
<l>Q'ancor auroient tous a Rome feit enclin,</l>
<l>E si l'auroit servie zaschun con bon veisin.</l>
<l>Mes tu ais volus metre tot le mond a tapin.</l>
<l>Rome, Rome!, feit il, onte m'est e haïn</l>
<l>A reconter l[a] onte q'a cil point te sorvin".</l>
<l>Domicius, Sipion e Caton ao chuer fin,</l>
<l>Quand veoient condur lour homes a mal(e) fin,</l>
<l>Pres l'ensagne Pompiu de paille alexandrin</l>
<l>S'est ceschun d'eus retreit irés cum serpentin:</l>
<l>Iluech a pris zeschun un roid espli acerin.</l>
<l>Ja porés oïr jostre e cruel disciplin.</l>
</lg></div1>
<div1><head>Lassa XXXVII</head>
<lg>
<l>Retreit s'est mantinant zaschun qe plus se prise</l>
<l>Pres l'ensagne Pompiu: iluech a lance prise.</l>
<l>Ja porés oïr jotre qe fer(e)mant fu requise,</l>
<l>Qe Luchan non escrist, mes bien por droite guise</l>
<l> Le fist escrir Cesar, por qoy zaschun le lise,</l>
<l>En un livre q'il fist de sa noble conquise,</l>
<l>Che le feit des prodomes nos dit e nos divise.</l>
<l>Lentulus qe fu cef de la primere enprise</l>
<l>Percuit Baxilius qe fesoit grand mesprise</l>
<l>Sour la gient qe Pompiu i avoit en garde mise</l>
<l>E tenoit un espli a un penon de Frixe.</l>
<l>Vers la ensagne Pompiu venoit por grand aitise.</l>
<l>Donc rogist Lentulus asez plus qe cerise,</l>
<l>Iror e mautalant li monta sans fantise.</l>
</lg></div1>
<div1><head>Lassa XXXVIII</head>
<lg>
<l>Se Lentulus ot ire, seignor nen demandés,</l>
<l>Quand vit Baxilius q'avoit tant daomazés</l>
<l>Les homes q'il avoit en l'estor amenés</l>
<l>E si venoit ancor por fer Pompiu irés.</l>
<l>Lor a dit Lentulus: "Bien doy estre hontés,</l>
<l>E si non suy daingn d'etre des senetor clamés</l>
<l>Ne mais non doy tenir zasteus ne firmités,</l>
<l>Se non vençeray ceus qe cist fel m'a tués".</l>
<l>Droit vers Baxilius suen detrer a dricés;</l>
<l>Baxilius vers luy s'en vint a grand eslés.</l>
<l>La lance q'il avoit estoit plus lonçe asés</l>
<l>Che celle Lentulus, ond primer l'oit tastés:</l>
<l>L'escu l'oit pertusé e l'aubers desmailés.</l>
<l>Mes Lentulus estoit souz l'aubers adobés</l>
<l>D'une peus de choan, q'estoit de tel bontés</l>
<l>Qe fer nen poit trencer, tant soit bien atemprés:</l>
<l>Bien li seroit l'espli parmi le cors pasés,</l>
<l>Mes soi la dure piels convint etre pecés.</l>
<l>Lentulus fiert luy un coups desmesurés</l>
<l>Si che li schu li trence e l'aubers azarés,</l>
<l>Pour mi le detre flans li a l'espli envoiés,</l>
<l>Deus des costes li trence por dedanz le costés:</l>
<l>A terre le trabuce e l'espli en a reusés.</l>
<l>Puis en fiert Sabinus si l'a mort reversés.</l>
<l>Aprés a treit le brand cum hom entalentés</l>
<l>E veit ferir Goncel, un chivaler proisés,</l>
<l>Che soudoier Cesar unçe ans est estés;</l>
<l>Dou chief jusque l'arçon l'a fendu por moités.</l>
<l>Quand Cesaron le vit, mout en est corocés:</l>
<l>De suen baron le poisse, q'il voit si navrés,</l>
<l>E de suen soudoier, q'est a la mort livrés.</l>
<l>Dex oilz prend larmoier por mout grand pietés:</l>
<l>"Ay diex", dit le baron, "que vasaus adurés</l>
<l>Est Lentulus le pros! Bien doit estre loés.</l>
<l> E se Rome en aüst auquant de si esprovés,</l>
<l>Mal auroie Pompiu ne les suens encontrés".</l>
</lg></div1>
<div1><head>Lassa XXXIX</head>
<lg>
<l>Une couse fist Cesar qe fu mout bien honeste,</l>
<l>Q'a Baxilius mena son destrer sens areste;</l>
<l>E qatre chivalers ch'erent de grand poeste</l>
<l>Dexendrent mantinant sens fer lonçe reqeste</l>
<l>E l'aiderent monter en l'arçon de sa beste.</l>
<l>Cesar li fist binder d'une rice sorveste,</l>
<l>Ao pavilon le fist mener sans nulle feste,</l>
<l>Qar mielz il l'ame vis—ce est rien manifeste—</l>
<l>Qe mort en la bataille ne e[n] nulle tempeste.</l>
<l>Aprés jure Cesar as diés e a sa maieste,</l>
<l>S'il ne venze ses homes q'il ne vaut une veste,</l>
<l>Ne non doit mener giant por plans ne por foreste.</l>
<l>Lour a pris un espli cum la cere rubeste</l>
<l>E broce le detrer cum hom de franche jeste.</l>
<l>De vençer ses amis mout ricemant s'apreste,</l>
<l>Qar fortment li resemble la zose desoneste,</l>
<l>Quand voit suen soudoier q'a ensi partie la teste</l>
<l>E Baxilius ferus, ond grand ire l'aheste.</l>
<l>Mes mout bien le vença avant hore de sexte,</l>
<l>E tel non avoit coupe qe sofri la molleste.</l>
</lg></div1>
<div1><head>Lassa XL</head>
<lg>
<l>En mout grand dexirance fu le baron real</l>
<l>De vençer ses amis qe erent mis ao terral</l>
<l>La lance paumoiant, roje come coral,</l>
<l>Veit querant la venjance cum prince natural.</l>
<l>Eug(u)arem l'a veü qe li voloit gran mal:</l>
<l>Cestu fu sir d'Arminie, q'est le plus aut regnal</l>
<l>Qe soit devers levant—ce vous puis dir sens fal—.</l>
<l>Tot droit vers Cesaron a dricé suen cival;</l>
<l>Paomoiant suen espli ond li fer fu pognal</l>
<l>Veit ferir le baron sor l'escu a esmal:</l>
<l>La lance peçoia, le torson chaÿ a val.</l>
<l>E Cesar feri luy por grand ire mortal:</l>
<l>Tot li trenza l'eschu e l'aubers autretal,</l>
<l>Le cors e le fiel(e) i parti por engal,</l>
<l>Mort l'abati a terre, ond fist grand batistal</l>
<l>Chacigrames le roy e sien frere Farnal</l>
<l>Ch'ambdos furent ses niés e ses amis loial.</l>
<l>Filz furent Mitridate cestor dos comunal:</l>
<l>Farnal fu le roy d'Asie, ao regne emperial,</l>
<l>Ermin[i]e la basse l'apellent li vasal;</l>
<l>Cest fu por suen oncle en duel e en traval.</l>
</lg></div1>
<div1><head>Lassa XLI</head>
<lg>
<l>Non fu plus dexiros Achiles le greçois</l>
<l>De vençer Patroclus qand fu mort—cum savois—,</l>
<l>Cum [fu] le roy Farnals de vençer celle fois</l>
<l> Eugarem l'amiral, le roy des Erminois.</l>
<l>"Ay oncle", feit il, "ay gentil roy cortois,</l>
<l>Mal vous est encontré, quand ci mort remandrois.</l>
<l>Vetre arme soit huy ou les diés in repois!</l>
<l>Se ne vous pois vençer, bien suy pi(e)s c'un borçois</l>
<l>Ne mais non doy tenir honor ne fer tornois".</l>
<l>Lour broce le detrer des esperons d'orfrois</l>
<l>E fiert Justalien de suen espli turqois:</l>
<l>L'escu li extroa e l'aubers de suen dois,</l>
<l>Le cuer e le fie[l] i trença, a cui ch'en pois;</l>
<l>Mort l'abati a terre dou bon detrer morois.</l>
<l>Aprés a treit le brand, non prist autre corois,</l>
<l>E veit ferir un autre. Ja li donast suen plois,</l>
<l>Quand li sorvint Antoine, mereçals e marchois</l>
<l>De tote la gient Cesar—cum vos oÿ avois—:</l>
<l>D'un espli q'il avoit feri Farnal le rois</l>
<l>Da travers sor le flans, me l'oubers fu si clois</l>
<l>Qe·l no le poit trencer; me tant li fist sordois</l>
<l>Q'il l'abat dou cival enmi le grand caplois.</l>
<l>Bien fust mort en la presse—selong ce che conois—</l>
<l>Se ne fust Tiragraine, le roy persianois:</l>
<l>Celu fist fer tel place o le brand espagnois</l>
<l>Qe Farnal fu monté ao detrer demanois,</l>
<l>Qar s'il non fust esté, mort seroit sens defois.</l>
</lg></div1>
<div1><head>Lassa XLII</head>
<lg>
<l>S'il ne fust Tiragraine—cum le livre tesmogne—</l>
<l>Mort fust [le] roy Farnals de dans la grignor pogne,</l>
<l>Mes celu feri tant dou brand sens nul insogne</l>
<l>Q'il le fist remonter ao detrer de Sidogne.</l>
<l>E Antoine le pros suen roid espli impogne</l>
<l>E cort ferir Ançestre, l'amiral de Sansogne:</l>
<l>Mort l'abati a terre anz che secors li çogne,</l>
<l>E aprés li a dit une strançe rampogne:</l>
<l>"Ce est la giant Cesar qe Rome vous calogne".</l>
<l>Aprés a treit le brand pour fournir la besogne</l>
<l>E en fiert si un Roman qe li cef li reogne.</l>
<l>Celu avoit nom Luce—se non doi dir mençoigne—</l>
<l>E fu cuisin Domiciu, qe nul hom non resogne.</l>
<l>Cil dit, s'il non li vençe, q'il n'aura grand vergogne.</l>
</lg></div1>
<div1><head>Lassa XLIII</head>
<lg>
<l>Espris de mautalant—selong che pois comprandre—</l>
<l>Fu Domice quand vit suen cuisin mort destandre.</l>
<l>De luy vençer s'apreste, non le veut plus complandre:</l>
<l>Le buen detrer sperone si che dou sang fait spandre,</l>
<l>Suen espli paumoiant veit la venjance prandre,</l>
<l>E veit ferir Antoine; si grand coup li vait randre</l>
<l>Qe tot l'eschu borclé fist peçoier e fandre.</l>
<l>Bien li aüst cil point feit suen cuisin cer vandre,</l>
<l> Mes l'oubers fu tant buen q'en çarn ni puet offandre.</l>
<l>Le coups fu fier e fort, la lance non fu tandre,</l>
<l>Ond(e) q'a terre li fist outre suen gre descandre.</l>
<l>Desor le cors Antoine—qi q'en doie reprandre—</l>
<l>Fist Domice paser suen detrer d'Alixandre.</l>
<l>Se tost ne fust secors, iluech pooit remandre</l>
<l>Si ch'a jorn de sa vie ne auroit feit spee çandre.</l>
<l>Quand le vit Lelius, de duel se prist a esprandre:</l>
<l>En celle part sperone, ja nen veut plus atandre,</l>
<l>Por aider l'abatus che cil voloit sorprandre.</l>
</lg></div1>
<div1><head>Lassa XLIV</head>
<lg>
<l>Grand duel oit Lelius quand voit vuer la selle</l>
<l>A Antonie le pros qe l'ost Cesar chadelle;</l>
<l>Alor paumoie l'aste si che l'aigle ventelle</l>
<l>E veit ferir Domice che li scu li scartelle,</l>
<l>Mes l'aubers fu tant bon q'il n'en trance clavelle.</l>
<l>Domice ne se mut plus cum une torelle,</l>
<l>Ainz a traite la spee qe luit e restancelle,</l>
<l>E fiert si Lelius sour l'eome de Tutelle</l>
<l>Qe ver detre le trance ela cufie novelle:</l>
<l>Une paome dou cef li trance la lamelle,</l>
<l>Ond qe l'os li paruit e aoquant la cervelle;</l>
<l>Se le brand non gencist, mort fust en la praelle.</l>
<l>Ment qe Domicius a Lelius [se] revelle,</l>
<l>Est Antoine monté au destrer de Zastelle</l>
<l>Por l'aïe ses homes, non por autre querelle.</l>
<l>E qand il fu a cival, non sembla pas femelle,</l>
<l>Ançois brandist le brand e isneus cum rondelle</l>
<l>Ala ferir Edites qe sa jant mout flaielle,</l>
<l>Qe en oriant tenoit une cité mout belle:</l>
<l>Dou cef le porfendi jusque pres la mamelle,</l>
<l>Mort l'abati a terre, ond l'estor renovelle,</l>
<l>Qar Scipion sperone, qe de bien fer s'anelle;</l>
<l>Sor la gient Cesaron dou brand fiert e martelle.</l>
<l>Quand Cesaron le vit, ambdos les oilz roelle,</l>
<l>Une lançe seisi cum une cere felle,</l>
<l>Vers Scipion sperone, autrement non l'apelle.</l>
<l>Quand celu s'en perchuit, tout le cuer li sautelle,</l>
<l>Qar plus ama la jotre qe amor de damixelle.</l>
<l>Adonc prist un espli, non quiert autre novelle,</l>
<l>Ver Cesaron se drice pongant por l'avancelle.</l>
</lg></div1>
<div1><head>Lassa XLV</head>
<lg>
<l>Ne cort si nul quarel quant balistre le cace</l>
<l>Con Scipion ver Cesar de ferir se porcace:</l>
<l>Grand coups se donoient sens fer longe menace,</l>
<l>Les escus trencerent cum çaitis cuors de vace,</l>
<l>Les hubers furent buens q'il non ferent falace,</l>
<l> Les lances peçoient cum se fusent de glace;</l>
<l>Outre les enportent les detrers de Galace.</l>
<l>Aou retorner che i font ceschun le brant arace:</l>
<l>Ja se fusent ferus—ce voil qe chascun sace—,</l>
<l>Meis lour gient li sevrent, non gardent qi desplace.</l>
<l>Cesar feri Nichors, un fort roy de Daomace,</l>
<l>Pres le roy d'Ethyope l'abat mort in la place.</l>
<l>E Sipion non faut qe son pooir non face:</l>
<l>Il voit un soudoier qe sa giant mal solace</l>
<l>E qe des rois d'Afriche a mort in cele trace,</l>
<l>Cist avoit nom Ivier, civaler fu de Trace.</l>
<l>Scipion jure ceus a qui s'amor atace</l>
<l>Che s'il n'en prend venjance, mais n'aura ren qi i place.</l>
</lg></div1>
<div1><head>Lassa XLVI</head>
<lg>
<l>Or pur veut Scipion suen grand doel esclarir</l>
<l>De sor cil soudoier qe sa giant feit languir:</l>
<l>Adonc brandist le brand, tiel cous li veit a ofrir</l>
<l>Da travers por le flans q'armes ni·l poit garir,</l>
<l>Si che tot le (de)trenza cum fust un dras de Tir.</l>
<l>La moité ceit a terre, ne s'en poit retenir,</l>
<l>Und qe toutes l'entrailles li pooit l'on zausir.</l>
<l>Quand Cesaron le voit, de duel trait un sospir:</l>
<l>De siens amis li poise qe cil met a martir.</l>
<l>Lor comence ses homes a proier et a blandir,</l>
<l>Ch'i n'atendisent pas a li menus oucir</l>
<l>Mais li grans senators, li rois de grand contir:</l>
<l>A siens homes li motre e si les feit ferir.</l>
<l>Le per enver le filz—selong qe poison[s] lir—</l>
<l>Se tuerent iluech sens nul perdon querir.</l>
<l>Crastinus e Caton se comencent laydir,</l>
<l>Qar de tuer l'un l'autre zaschun oit grand dexir,</l>
<l>Mes la presse des homes ferent lor mort oblir.</l>
<l>Trois chivalers brocent qe Cesar fist eslir,</l>
<l>Soz Caton tuerent le detrer de Montir.</l>
<l>Mes celu saili sus cum hom de grand ardir,</l>
<l>Dou brand il fiert si un d'aus q'il no s'en poit scremir:</l>
<l>Dou cef jusqe l'arçon li fist li brand sentir;</l>
<l>Au segond fist le braz da le bust departir;</l>
<l>Le terç non voust atandre, anz se mist a fuïr.</l>
<l>Bien a Caton vençé suen detrer sans falir,</l>
<l>Sour un autre monta neïs a gran leixir,</l>
<l>Ne fu nul si ardis qe l'osa(i)st contredir.</l>
</lg></div1>
<div1><head>Lassa XLVII</head>
<lg>
<l>Remonté fu Catons por force de suen cors</l>
<l>Sor un rice detrer sens nul aotre secors;</l>
<l>Pres Tulius Cicero se mist de dans l'estors,</l>
<l>Sor la gient Cesaron fesoient lor valors.</l>
<l> Gabilio li voit, non oit jeu ne depors:</l>
<l>Civaler fu Cesar e fu mout fer e fors.</l>
<l>Il tenoit un faosard plus trençant qe rasors,</l>
<l>E feri Cicero por merveilous estors</l>
<l>Par mi la droite chuise qe le fers pasa ors.</l>
<l>Tulius feri luy sor l'eome pint a flors:</l>
<l>Dou cef jusque l'arçon le brand no se restors;</l>
<l>Mort l'abat dou cival de sor l[i] aotres mors.</l>
<l>Aprés fert Galeran, proençaus d'Aiguemors,</l>
<l>Qe mal disoit Pompiu e tot ses condutors</l>
<l>E laideçoit de boce tretoz li senators.</l>
<l>Tulius de sa speee li fist un tel sabors</l>
<l>Qe tot l'eome (li) trença qi ert de divers colors;</l>
<l>Davant le front desand le brand talembors,</l>
<l>Le nes e tot le labre li çeta sor l'erbors.</l>
<l>"Tenés", dist Ciceron, "gloton filz d'ambleors!</l>
<l>Cist cous vous faz qe non soiez plus mauditors</l>
<l>De ceus qe deoient etre vos drois seignors".</l>
<l>Atant ec vos Antoine, le mereçaus greignors</l>
<l>De tot la giant Cesar, e sor li guieors:</l>
<l>Li suens veit monestant, li grans e li menors,</l>
<l>De ferir duremant cum vailant pugneors.</l>
<l>E il miesme estoit a cil point des meilors:</l>
<l>Mant cous a receüs e despendus plusors;</l>
<l>De suen escu sont frait li tains e li splendors,</l>
<l>De bien fer se travaille o ses combateors.</l>
</lg></div1>
<div1><head>Lassa XLVIII</head>
<lg>
<l>Duremant se travaille Antoine de bien faire.</l>
<l>Il voit Aufermien qe la bataille sclaire:</l>
<l>Senator est de Rome e dou consil plus maire</l>
<l>E niés ao grand Pompiu—chom ay oï retraire</l>
<l>A un asaut oncist sens nul autre contraire</l>
<l>Trois jentils chivalers qe estoient de bone aire.</l>
<l>Vers luy driça Antoine son detrer de Samaire,</l>
<l>Tel coup [li] vait doner(e) dou bon brand de Cesaire</l>
<l>Qe le chief li trença q'il ne oit leisir de braire.</l>
<l>Quand vit Gaius e Sextus suen cuisin mort a l'aire</l>
<l>De prandre la vençance nul nen demore gaire.</l>
<l>Sextus tient une lance e point suen detrer vaire</l>
<l>E cort ferir Antoine, bien le cuida mesfaire:</l>
<l>Tot l'eschu li trença, mes de l'ubers stuit taire:</l>
<l>La lance se brisa qe in çarn non poit forfaire.</l>
<l>Aprés a treit le brand qe fu au [grand] roy Daire;</l>
<l>Grand cous li vait doner, qar bien vout q'il [li] paire.</l>
<l>E Gaius d'une mace li prand grand cous a traire.</l>
<l>Tant li donent des coups por flans e por visaire</l>
<l> Qe tot l'ont enbroncé, chui q'en doie desplaire;</l>
<l>Se tost n'en fust secors por suen seignor Cesaire,</l>
<l>Ceus mal le menasent, qe erent filz d'une maire.</l>
</lg></div1>
<div1><head>Lassa IL</head>
<lg>
<l>Em peril fu Antoine, [s]e mentir nen voldroie,</l>
<l>E mort l'eusent iluech les dos in la foy moie,</l>
<l>Se secors i tardast, qar fer stor le donoie.</l>
<l>Quand Cesar l'a veü, qe li autres castoie,</l>
<l>Tot ses meilors amis au secors li envoie,</l>
<l>E il fu primeran pres un baron d'Ançoie.</l>
<l>Ou le brand açarins zeschun fert e caploie</l>
<l>Tant qe li dos enfans convint laser sa proie.</l>
<l>Atant ec vous Pompiu qe li Romans convoie</l>
<l>E portoit un espli a un penon de soie,</l>
<l>Vers Cesaron se mist por mi la droite voie.</l>
<l>Quand Cesar l'a veü de rien non s'afebloie:</l>
<l>De la jostre Pompiu reprist confort e joie.</l>
<l>De lance n'avoit point, mes sor Lelius s'apoie</l>
<l>E prist l'insagne d'or ou l'aigle reflamboie:</l>
<l>Ver Pompiu s'adreça—qi voelt en ait enoie</l>
<l>Ceschuns des dos barons merveilous cous s'emploie.</l>
<l>Li schus [se] trençent cum s'il fusent de croie;</l>
<l>Fort furent li aubers qe nul non s'en estroie,</l>
<l>Les lances furent roides plus qe dir non sauroie</l>
<l>E li barons vailans, qe ja nul no s'en esfroie.</l>
<l>Li chivaus se enculent, qe bosdie non diroie;</l>
<l>Quand il se drecerent, zaschuns l'aste peçoie:</l>
<l>Tant fort se trahurtent—qi·l veut croir si·l croie!—</l>
<l>Che les strivers de fer se estendent cum coroie,</l>
<l>Ne cengles ne pitrals n'i vaut rien che soie,</l>
<l>E li arçons darer brisent outre lour voie,</l>
<l>Und ch'andos li barons ceïrent sor l'erboie.</l>
</lg></div1>
<div1><head>Lassa L</head>
<lg>
<l>Fortisme fu la jostre, ne·l tenés pas a gas,</l>
<l>Quand ambdos li barons verserent a un fas.</l>
<l>lluec avient mervoille, qe li bons detrers gras</l>
<l>S'entreürterent ensamble, irés cum sathenas,</l>
<l>Und c'ambdos s'enculent desor le camps en bas.</l>
<l>Quand il furent dricé—non le mescreés pas—,</l>
<l>Des boces e des piés se ferent tiel frachas</l>
<l>Qe lour cous sembloient, qi bien li escotas,</l>
<l>D'un mouton che urtast a mur o a palas.</l>
<l>E quand il furent bien de ferir stanc e las,</l>
<l>Il repristrent dou çans e, plus qe de trepas,</l>
<l>S'en tornerent ferir pour [un] tant fer eslas</l>
<l>Q'il verserent ambdos de sor li mors a stas.</l>
<l>Le buen cival Pompiu morut dou cous maovas,</l>
<l> E celu Cesaron fu bien a tel compas,</l>
<l>Mes il dura grand ore anz che de mort fust chas.</l>
<l>Cesaron e Pompiu qe erent eneslepas</l>
<l>Fortment s'en merveilent, mes non hunt nul solas,</l>
<l>Ançois s'esbaïrent e restreinent lor bras.</l>
<l>Cesar prist regreter suen buen cival veras,</l>
<l>Qar il estoit cornus cum fu cil Bucifas</l>
<l>Qe roy Porus tua soz le Macedonas:</l>
<l>Quatre oreilles avoit en le cef, sens nul gas,</l>
<l>E la choe fendue, le poil riçu e non ras,</l>
<l>Li piés avoit coupus, fendus en quintes clas,</l>
<l>E plus dures les ongles qe n'est peron de sas.</l>
<l>De dans un grand desert le pristrent mant Bidas;</l>
<l>A Cesar le dona le roy Nichomedas,</l>
<l>Qe fu sir de Betine; qar jamés tel civas</l>
<l>Ne fu por indurer grand payne e grand mesas.</l>
<l>"Ay buen cival", dit Cesar, "bien voy qe ci moras.</l>
<l>De quant strançes passaçes, bieus ami, gari m'as!</l>
<l>Jamés per nul afan estanch nen te trovas!</l>
<l>Duremant suy dolant qe enci remandras.</l>
<l>Je jur a toz li diex qe l'onor de Baudras</l>
<l>Non prendisse de vous, se de mort non penas".</l>
</lg></div1>
<div1><head>Lassa LI</head>
<lg>
<l>Esbaï fu Cesar—und pas ne m'en mervel—,</l>
<l>Quand vit geisir a terre suen bon detrer isnel:</l>
<l>Bien dit q'il nen sera mes garni d'un parel.</l>
<l>Mes ce le conforta, qe le Pompiu morel</l>
<l>Feni anz qe le suen por de sor le prael:</l>
<l>Ce li dona confort de vancre suen revel.</l>
<l>Lour a dit a Pompiu: "Ci apart tuen flaiel,</l>
<l>Quand tuen detrer ert mort avant dou mien favel.</l>
<l>Ce est qe darer toy doy demener çambel</l>
<l>E etre sire dou mond e de Rome cadel".</l>
<l>Lour vint l'un enver l'autre, ardi cum lioncel,</l>
<l>Ceschuns la spee ceinte e l'escu en çantel.</l>
<l>L'un fer[t] l'autre de quer cum enemi cruel,</l>
<l>Li eschus fendoient trosqe en le borclel.</l>
<l>Cesar feri primer un cous mout fort e fel</l>
<l>De sor l'eome Pompiu o luit le zarboncel:</l>
<l>Un quarter en trença, ond a l'uns non fu bel,</l>
<l>Mes de la blance cuffie non detrença clavel;</l>
<l>Le brand veit descendant plus qe bersés quarel,</l>
<l>Plus d'un piés se fiça de dans un pre novel.</l>
</lg></div1>
<div1><head>Lassa LII</head>
<lg>
<l>Ruste fu la colee qe Cesaron profers</l>
<l>A Pompiu le Roman ond cil non s'en mespers,</l>
<l>Anz dist, s'il no s'en vençe, qe l'om le clam culvers.</l>
<l> Il tint un brand q'avoit maint buen homes desers,</l>
<l>Vulcan l'avoit forgé en un leu mout devers</l>
<l>Che est isle de mer, ou l'on non prand aubers,</l>
<l>Mes da pois fu le brand mout longemant despers;</l>
<l>Serses, le roy de Perse, le trova ou ses sers</l>
<l>Dedans un clier sercuel cum sunt li cors couvers;</l>
<l>Mant batailles en fist e trença maint aubers,</l>
<l>E pois l'oit Mitridate—selong qe dit li vers—,</l>
<l>Qe fu rois des Hermins, mes grand dolor sofers,</l>
<l>Qe roy Farnal, suen filz, ver luy se descovers</l>
<l>Tant qe'o cef li trença e a Pompiu ofers</l>
<l>Le cef, le brand, la terre por long e por travers:</l>
<l>Cil brand avoit Pompiu, che trance tot li fers.</l>
<l>Vers Cesar se driça cum lion vers li cers.</l>
</lg></div1>
<div1><head>Lassa LIII</head>
<lg>
<l>Ardis e grand e fort e en bataille baut</l>
<l>Fu le baron Pompiu, e sor les autres vaut.</l>
<l>De le cous ch'a veü vient desdegnous e caut,</l>
<l>Vers Cesaron se drice, non semble pas ribaut:</l>
<l>Tel li done dou brand sor l'escu a esmaut</l>
<l>Qe tot il le porfand, cum s'il fust un bliaut,</l>
<l>E de l'oubers menus—qi ch'en plor o chi en caut—</l>
<l>Trance tot le giron, e bien por petit faut</l>
<l>Q'il ne fust maumené Cesar a cil asaut,</l>
<l>Mes le brand costoia, ne li fu plus defaut.</l>
<l>Pompiu retreit le brand, da travers fist un (a)saut,</l>
<l>Ne s'en poit retenir de dir suen cuer en aut.</l>
</lg></div1>
<div1><head>Lassa LIV</head>
<lg>
<l>Retenir ne s'en poit Pompiu—a le dir voir—</l>
<l>Q'a celu point non die auquant de suen voloir:</l>
<l>"Cesar, Cesar", feit il, "je te voil mentavoir:</l>
<l>Tot ce qe açe le poil asés plus blans qe noir,</l>
<l>Non ai pas oblié li cous de gran pooir</l>
<l>Qe en joventé fesoie, cum tu pois hor veoir.</l>
<l>Or pleïst [il] as diex qe le notre valoir</l>
<l>Se provast entre nos, e feïst remanoir</l>
<l>L'estor de ceste jent, qe ais fet comovoir:</l>
<l>Qar anchuy poroit l'en tot le dreit coneoir.</l>
<l>Bien creroie xamplir—ce te don a savoir—</l>
<l>La franchise de Rome avant qe fust la soir".</l>
</lg></div1>
<div1><head>Lassa LV</head>
<lg>
<l>En grant iror fu Cesar quand vit suen ubers frait,</l>
<l>E entand qe Pompiu le tient por fol e lait.</l>
<l>Adonch brandist le brand und mant estor a f(r)ait</l>
<l>E cort ferir Pompiu, merveilous cous li trait.</l>
<l>Ferir le croit in l'eome ou il i avoit mesfait,</l>
<l>Mes cil jeta l'escu davant le brand qe rait:</l>
<l>Tot le trance le brand e pois descendant vait</l>
<l> Sor la jambe senestre, e tant fort li forfait</l>
<l>Qe bien quarante mailles de la zauce desfait</l>
<l>E de la zarn li trance, ond qe le sang li lait.</l>
<l>Perdus i auroit Pompiu la jambe a cil plait,</l>
<l>Mes le brand regenci, maogré qe Cesar n'ait,</l>
<l>Pour desour l'esperon qe fu mout bien portrait:</l>
<l>La broce li trença e cil le brand retrait.</l>
</lg></div1>
<div1><head>Lassa LVI</head>
<lg>
<l>Mout fu çoiant Cesar quand vit dou sang le rai.</l>
<l>Il a dit a Pompiu: "Des or te mostrerai</l>
<l>Coman je say ferir, quand besogne en ai.</l>
<l>Trencé t'ay l'esperon, qe pas ne m'en gardai.</l>
<l>Cist example te mostre tot ce qe te dirai:</l>
<l>Qe mais nen dois monter en cival sor ne bai,</l>
<l>Ne fer civalerie, se ne·l comanderai,</l>
<l>Qar dou mond e de Rome doi etre sir—ce sai—,</l>
<l>Qe je acrois suen honor e sempre le ferai".</l>
<l>E Pompeu respondi sens motrer nul esmai:</l>
<l>"Cesar, Cesar", feit il, "de ce ren nen crerai.</l>
<l>Les diex ne la fortune non sunt in tel arai</l>
<l>Che metisent soz toy—ja ne te·l celerai—</l>
<l>La franchise de Rome, ond suy çoiant e gai;</l>
<l>Qar l'uns parant cum l'autre tu fais tuer a glai.</l>
<l>Or te garde da moy, qe te chalonjerai</l>
<l>L'onor de la cité, qe ne m'en departrai".</l>
<l>Aprés ceste parole strant le brand senç delai.</l>
</lg></div1>
<div1><head>Lassa LVII</head>
<lg>
<l>Aprés ceste parole Pompiu le brand estraint,</l>
<l>Vers Cesaron s'en veit, irés plus qe serpaint:</l>
<l>Sor l'eome le feri, ou fu mant diamaint,</l>
<l>Qe un quarter en trance e la cufie ensemaint.</l>
<l>Se le brand non gencist, cil n'auroit mes brand çaint;</l>
<l>Mes le cous coustoia q'en le cef non l'ataint,</l>
<l>Desour le flans senestre le rice brand desaint,</l>
<l>Des mailles de l'oubers detrença maint e maint</l>
<l>E de la zarn ausi, ond le sang li espaint:</l>
<l>Tout le giron senetre e le çans en fu taint.</l>
<l>Lour escrie Pompiu: "Cesar, se çe ne maint,</l>
<l>Nous soumes pour engal. Anchor n'avés vous vaint.</l>
<l>Anchui saura la gient, se l'estor non remaint,</l>
<l>Le quel aura plus force e quel aura complaint".</l>
<l>Alor s'entreferent, l'un ver l'autre s'enpaint,</l>
<l>Li scus e li aubers ceschun d'eus se porfaint.</l>
<l>Me bien disoit la zant, se Pompiu ne s'en faint,</l>
<l>Q'en la fin de l'estor Cesar s'en aura plaint.</l>
<l>Mes li amis d'andous ceschun tost li sorvaint,</l>
<l>Ond q'il stuit remanir l'asaut, qi che(n) s'en vaint.</l>
</lg></div1>
<div1><head>Lassa LVIII</head>
<lg>
<l>Remanir stuit l'asaut des princes soverens,</l>
<l> Qar tuit lor buen amis les desevrent a tens:</l>
<l>Ce fu Domicius le pros e le valens,</l>
<l>Tulius, Lentulus, Egidius e Torquens,</l>
<l>Caton e Scipion e li Pompiu enfens:</l>
<l>Sor un cival mistrent lour seignour de presens.</l>
<l>D'aotre pars vient Anthoine e Lelius ensemens,</l>
<l>Brutus e Gadiel qi non furent pas lens,</l>
<l>Aurelius le prous qe ne fu dereens:</l>
<l>Cesaron remistrent sor un sor aufrichens.</l>
<l>Lour resforça l'estor, le duel e li tormens,</l>
<l>Mes plus perdi Pompiu qe Cesaron des suens:</l>
<l>Des rois, des dux, des princes, de[s] quens, des cevetens.</l>
<l>Cesar veit monestant tretuit ses bien voilens</l>
<l>E veit bien ceus qi fert e ceus qi sunt dolens:</l>
<l>A chi faut brand ou glef, tantost li fait presens.</l>
<l>Il tient un tors d'un'aste e fert por mi les dens</l>
<l>Tretuit li suens q'il veit qi ne fesoit noiens.</l>
<l>Pois veit amonestant tretoz de buen talens</l>
<l>Q'i n'atendissent pas a la menue jens,</l>
<l>Mes sor li senators ferisent ardiemens,</l>
<l>Sor li rois, sor li princes des plus grand tenimens.</l>
<l>Il les aloit mostrant li grignors a lour mens</l>
<l>E li fesoit conotre e ferir feremens:</l>
<l>"Ferés li bien", feit il, "e non aiés spavens,</l>
<l>Che vous feray tretouz de lor terres manens".</l>
<l>Lour ferirent tretuit, irés plus qe serpens:</l>
<l>De mors [e] d'abatus estoit le çans tot plens.</l>
<l>Iluech fist bien mervoille sor li autres Romens</l>
<l>Le buen Domicius—dient li anciens—,</l>
<l>Che quand il vit le tais des suens sor li terrens,</l>
<l>Il se mist en la prese de li Cesariens,</l>
<l>Ferrant et abatant lour meilours combatens:</l>
<l>De sang e de cervelles estoit covert e tens.</l>
<l>Toz les meilors Pompiu—selong mes esciens</l>
<l>Non daomaça tant Cesar cum cestu solemens;</l>
<l>Ne mes non oit paür de mort a suen vivens,</l>
<l>Ond grand daumaçe fu quand cil çorn vint a mens.</l>
</lg></div1>
<div1><head>Lassa LIX</head>
<lg>
<l>Ce nous conte l'istoire—ne·l tenés pas a fable!—</l>
<l>Qe cist Domicius en la vie peçable,</l>
<l>Pour dotance de mort, non fist çouse smaiable,</l>
<l>E fu mout grand daumaçe quand la cité mirable</l>
<l>Fu cil zorn orfanine d'un si feit conistable.</l>
<l>Antoine e Lilius e lor giant defensable</l>
<l>Brocerent vers Domicie lor buens destrer d'Erable</l>
<l>Por avancier li siens—ce est cose rasnable.</l>
<l>Lilius base l'aste ou fu l'aigle de sable,</l>
<l> E feri sor Domicie colee desmesurable:</l>
<l>Ne·ou crola n'en i fist chouse desconvenable.</l>
<l>E cil fert sor l'ensagne dou buen brand de Doable,</l>
<l>Und q'a terre la fist ceïr por le diable,</l>
<l>E la masnee Cesar en fu mout spoentable.</l>
</lg></div1>
<div1><head>Lassa LX</head>
<lg>
<l>Onte muet Lelius, quand la ensagne porprine,</l>
<l>Ou est l'aigle Cesar, encontre val ruine,</l>
<l>Q'il la veut recobrer, mais por mal ja vesine:</l>
<l>Qar Domice le fiert, qe pas ne le volpine,</l>
<l>Sor la senetre spalle dou brand de Salomine;</l>
<l>Tretout l'aubers li trance, cum fust viele sclavine,</l>
<l>E mout fort l'a enavré, ou le brand se sanguine.</l>
<l>Se Lelius nen gencist—com le cuer m'endevine—,</l>
<l>Ja le fendroit le brand de jusque la petrine;</l>
<l>Mes il estend suen brais e vers terre s'incline,</l>
<l>Und che le brand devalle sor l'erbe saovesine.</l>
<l>E quatre chivalers de mout zentil horine</l>
<l>A Lelius recobrent l'insagne palatine.</l>
<l>Quand Antoine percuit des siens la desipline</l>
<l>Qe Domice a lour feit, ver lu mout s'avenine;</l>
<l>Qar bien voit qe s'il vit jusqe a la noit serine,</l>
<l>Qe Cesar(on) nen aura cil zorn joie terine</l>
<l>Sor Pompiu ne sa zant ne anch victorie fine.</l>
<l>Adonc le fiert dou brand sor l'eome de Valpine</l>
<l>Qe tretot le detrance, cum fust un drais d'ermine,</l>
<l>Mes ne puet trencier maille de la chufie acerine.</l>
<l>Ancor le fiert Antoine por tre mout grand aitine</l>
<l>Da travers por le front por si fere convine</l>
<l>Che le nasaus [de li] n'i vaut un flor d'espine:</l>
<l>Sor le nes l'a enavré, und le sang jus decline.</l>
<l>Quand cil se sent (e)navré, presqe de duel ne fine,</l>
<l>De grand iror il brait cum lion de ravine;</l>
<l>Vers Antoine s'en veit, irés cum serpentine.</l>
</lg></div1>
<div1><head>Lassa LXI</head>
<lg>
<l>Irés est mout Domice dou sang qe li descort;</l>
<l>Bien dit, s'il ne s'en vençe, che ce sera gran tort.</l>
<l>Vers Anthoine se mist e dou brand li aport</l>
<l>Un tel coups q'il l'auroit bien condut a mal port.</l>
<l>Mes Aourelius, suen niés, a cil pont le secort,</l>
<l>Ch'il se mist ver le cops qe fu mout fer e fort,</l>
<l>Und maovés guierdon en oit e mal deport,</l>
<l>Qe le brais e la spalle li laisa e fu mort.</l>
<l>"E diex", [ce] dist Anthoine, "cist est grand desconfort,</l>
<l>Quand mien niés ay perdu, le prous e le acort.</l>
<l>Me se ne pois vençer ceste maovese sort,</l>
<l>A tot çor de ma vie nen aurai nul bon confort".</l>
</lg></div1>
<div1><head>Lassa LXII</head>
<lg>
<l> Sens nul delaiemant e sens point de gabeis</l>
<l>Fist Antoine railer tot sa çant demaneis:</l>
<l>Sor Domice broçent [tre]tuit a un esleis.</l>
<l>Quand celu s'en perchuit, ne semble pas borçeis:</l>
<l>Entre lour se fiça, ou les veit plus espeis,</l>
<l>Ferant e abatant e vilein e corteis,</l>
<l>E celor l'asailent environ, da tot leis.</l>
<l>Un tant cruel asaut non vit home jameis.</l>
<l>L'arsaut che fist Betis cum tot ses Gadrieis</l>
<l>De sour Eumenedus, quand sorprist li Greçeis,</l>
<l>Ne fu noiant a cist che çe cont orindreis:</l>
<l>Che da dix mille part veisés cele feis</l>
<l>Lancer enver Domice lances e dard turcheis.</l>
<l>Mes celu fesoit bien plus merveilous defeis</l>
<l>Qe non fist Hercules envers li Troianeis,</l>
<l>Quand enporta la fille de Laumedon le reis</l>
<l>E tua bien cinc cent des meilor de lor leis.</l>
<l>Tant se provoit Domice sor ses nemis maoveis</l>
<l>Ch'aosi li [de]trençoit, cum fusent sans arneis.</l>
<l>Les tais des mors furent tor luy tant merveileis</l>
<l>Qe l'en ne feit tant aut les bares as belfreis:</l>
<l>Non fu mes civaler qe sofrist un tel feis.</l>
</lg></div1>
<div1><head>Lassa LXIII</head>
<lg>
<l>Cil çorn fist Domice plus qe l'en nen crereit,</l>
<l>Qar dou brand q'il tenoit tel merveile feseit,</l>
<l>Qi l[e] deüst conter(e), enposible sereit.</l>
<l>E la çent Cesaron fer[e]ment li asteit:</l>
<l>Chi·l fert de dard, qi d'arch, qi lances li lanceit,</l>
<l>Tout l'eschu li ont frait, qar ja tant non aveit</l>
<l>Q[e] il poïst covrir sun brais par nul indreit.</l>
<l>Donc prist le remanaint, a terre le çeteit,</l>
<l>Qar nul bien ni i fesoit, ançois mout l'empireit.</l>
<l>As dous mains prist le brand, contre lor s'adriceit:</l>
<l>A cuy il consuit un cous, a la mort le livreit.</l>
<l>Lour feri Gadiel dou bon brand q'il teneit:</l>
<l>Le cef e tot le braz dal bust li desevreit</l>
<l>E l'autre part remist en l'arçon o il seeit.</l>
<l>Aprés feri Fiton, un tel cous li a treit</l>
<l>Qe lu e le chival a trencé e desfeit;</l>
<l>E pois retreit le brand, quand cil grand cous a feit,</l>
<l>Par une tel vertus q'aprés l'euz se briseit.</l>
<l>Quand celor le verent, cescun ver luy s'en veit,</l>
<l>E mort i ont le cival, ond grand duel [e]scaufeit.</l>
<l>Lor conuit pour certan qe sa mort s'aprosmeit,</l>
<l>Mes por peor de mort merci non demandeit.</l>
</lg></div1>
<div1><head>Lassa LXIV</head>
<lg>
<l> Or conuit bien Domice q'iluech li stuet remandre,</l>
<l>Qar ni a cival ne brand ond se puisse defandre;</l>
<l>Alor a dit: "Ay diés!, puis qe dei la mort prandre,</l>
<l>Je me teingn bienauré e merci vos voil randre,</l>
<l>Quand in servis de Rome çe muer in tiel contendre:</l>
<l>Qar por nul suen nemi no la voy anc sorprandre,</l>
<l>E ancor est Pompiu grand e Cesar trou mendre,</l>
<l>Ne por le perdon Cesar, q'a le droit veut offendre,</l>
<l>Ne voudroie ja vivre, mieus voudroie mort prendre,</l>
<l>Cum çe fis de Corfin dond il me fist descendre</l>
<l>Quand me pristrent mes homes, und ne m'en poit reprendre.</l>
<l>Mes avant qe je moire, bien li don a entendre</l>
<l>Qe de sor ses amis feray mon cuer cer vendre".</l>
<l>Atant se prist Domice de grand iror esprendre</l>
<l>E saili sor li mors, q'il ne voust plus atendre:</l>
<l>Veit le braz e le cief e l'eome d'Alixendre</l>
<l>Q'a Gadiel trença, quand mort le fist destendre.</l>
<l>A does mans le saisi, tiel coups prist a despendre</l>
<l>Ch'il ja ne trove arme qe non soit a lu tendre.</l>
</lg></div1>
<div1><head>Lassa LXV</head>
<lg>
<l>Rustes sunt les colees e de mout grand orguel</l>
<l>Qe Domice donoit d[o]u brais de Gaduel:</l>
<l>A qui il consuit un cous—ne·l tenés a befuel!—</l>
<l>La cervel li espand ne en cief ne i remaint huel.</l>
<l>Ancor nos dit l'istoire—ond fauser non la vuel—</l>
<l>Qe do[u] brais e dou cef jeta de sor l'erbuel</l>
<l>Qatorçe homes mors, qe meis n'orent sercuel.</l>
<l>Quand cil brais li failli, il n'oit mout grand duel:</l>
<l>Mes il vit une mace les un stranze brouel,</l>
<l>En celle part saili, as does mans la recuel</l>
<l>E fert de dans la prese plus aspre q'il non suel,</l>
<l>Und qe tot ses ernois convient ch'en sang se muel.</l>
<l>Non i a nul tant ardis, se Domice l'achuel,</l>
<l>Qe mais condue Cesar ao romans capituel.</l>
</lg></div1>
<div1><head>Lassa LXVI</head>
<lg>
<l>A cil pont qe Domice a la mace trovee,</l>
<l>Il fesoit tiel mervoille en la Cesar masnee</l>
<l>Q'a çascun resembloit q'il donast tiel colee,</l>
<l>Cum s'il aüst da cef la çouse comencee,</l>
<l>Und la gient Cesaron en fu mout corocee.</l>
<l>Ceschun le fert de dard, de lance ou d'espee,</l>
<l>Em pluxor leu li ont sa blance çarn navree,</l>
<l>Me cil tenoit la mace dentue e qaree.</l>
<l>Cui il consuit un cous, nen poit avoir duree.</l>
<l>Il fiert un civaler qe avoit nom Bracee,</l>
<l>Tretoute la cervelle li a dou cef jetee.</l>
<l>Aprés oncist Ariers e Gal(a)mon de Caldee.</l>
<l>Mes tant avoit perdu dou sang celle jornee</l>
<l> Qe sa force li faut e sa lum est torblee.</l>
<l>Ay deu!, por qoi non seit Pompiu la destinee</l>
<l>D[e] li frans senators de la cité loee.</l>
<l>Qar bien auroit secors la persone prisee.</l>
<l>Me ce non poit pas etre, qar la dure meslee</l>
<l>En bien .XXX. tropiaus e plus ert asemblee,</l>
<l>Und q'il non poit avoir secors d'une deree.</l>
<l>Lour ne poit plus ferir, sa leine i est falee,</l>
<l>Sor la terre versa qe fu de sang bagnee:</l>
<l>A mout petit termin sa vie sera finee.</l>
<l>Ai dé!, de quant ventures est sa çarn escampee!</l>
<l>E or convint morir en tant strançe contree.</l>
<l>Mes de ce non li poise, ançois mout li agree</l>
<l>Quand muert por la franchise de Rome la honoree:</l>
<l>Qar mielç ame morir—ce est verité provee—</l>
<l>Qe [de] veoir mes Rome sot creature nee,</l>
<l>Ne qe Cesar aüst la victorie portee,</l>
<l>Por ce moert joios, sens maovaise pensee,</l>
<l>Qe ancor avoit Pompiu sor tout la renomee.</l>
</lg></div1>
<div1><head>Lassa LXVII</head>
<lg>
<l>Non se poit plus defandre le noble senator,</l>
<l>Ains se voute d'angosce en le sang sor l'erbor.</l>
<l>Atant ec vous Cesar sor le buen coreor.</l>
<l>Quand il perchuit Domice geisir en tiel freor,</l>
<l>Mantinant le conuit e dit a grand furor:</l>
<l>"O Domice, Domice!, or est venu cil zor,</l>
<l>Q'il te convint laiser l'amisté e l'amor</l>
<l>Che ais eüe Pompiu jusquemant a cist jor".</l>
<l>Quand Domice l'intend, mout en oit grand iror:</l>
<l>Il retint le spirit qe s'en aloit tutor,</l>
<l>E reprend tant de laine q'il respond sans demor:</l>
<l>"Cesar, Cesar", dist il, "je te don a savor</l>
<l>Qe tu non eis pas mie ou tu te tiens ancor.</l>
<l>Bien seroient maovés li diex superior,</l>
<l>Se de tes males ovres te rendisent honor.</l>
<l>Mes tuen faus traimant e tuen mauvais labor</l>
<l>Te meriront anchui cum a faus sedutor:</l>
<l>Qe per e fil e frere fais tuer entre lor,</l>
<l>Qe por ce cuides etre de li Romans segnor.</l>
<l>Mes ce non sera mes, ch'ancor est trou greignor</l>
<l>Pompiu che tu non eis e de plus grand valor.</l>
<l>De ceste mort je sui content sens nul eror,</l>
<l>Qar la notre franchise est anchor au desor,</l>
<l>E ancor n'i a Rome onte ne desenor.</l>
<l>E si say qe Pompiu non fera long sejor,</l>
<l>Q'il de tes males ovres te fera pentior".</l>
<l> E Cesar respondi: "Avant le oscuror</l>
<l>Tu me verais per force conquir tretot l'estor</l>
<l>O cist mien detre brais a mon brand trençeor,</l>
<l>E seray sir de Rome, maogré li liceor".</l>
<l>Quand Domice l'entand, ensamble jont alor</l>
<l>Ses mans ch'erent ferues cum duel e cum langor,</l>
<l>E dit: "Je rent merci as diés de mout buen cor</l>
<l>Qe çe ce ne (tey) veray, q'en moroie a dolor".</l>
<l>Lour feri contre terre dou front pour tel vigor</l>
<l>Qe l'arme se parti dao cors—cum dit l'auctor.</l>
<l>Quand ce vit Cesaron, il point son misaudor</l>
<l>E se fert en la prese çoiant plain de baudor.</l>
<l>Tretous li citeïns qi sorvindrent d'entor</l>
<l>Regrete(re)nt mout Domice cum loiaus condutor,</l>
<l>Neïs de ses enemis le regretent pluxor.</l>
</lg></div1>
<div1><head>Lassa LXVIII</head>
<lg>
<l>Tretuit li citeïns et anch des faus Romans</l>
<l>Regretoit mout Domice, qi gisoit sor le zans.</l>
<l>Atant ec vous Pompiu, le prince(s) soverans.</l>
<l>Quand voit Domice mort, por poy non perd le sans.</l>
<l>"Ey buen chivaler", dist il, "e avenans!</l>
<l>Ay loial consiler e discret e sazans!</l>
<l>Ay fort e fer e ardi sor touz les conquirans!</l>
<l>Ay douz envers li buens e fer vers fele çans!</l>
<l>Onque vetre paril ne vit home vivans.</l>
<l>Se de tiels chivalers eüst Rome auquans,</l>
<l>Bien poroit sa franchise mantenir longemans".</l>
<l>Ech vos Anelius sour un bay aufrichans:</l>
<l>Juba, le roy d'Afriche, i en avoit feit prisans</l>
<l>Por la bonté ch'avoit le bon detrer corans.</l>
<l>Cist fu parant Domice e suen coisin iermans.</l>
<l>Quand il le v[e]oit mort, de duel estrent li dans:</l>
<l>"Ay cuisin!", feit il, "la flors des combatans</l>
<l>Est perdue dou tot, quand estes mort gisans.</l>
<l>Se çe n'en prand venjance anchuy a mes dos mans,</l>
<l>Jamés nen quer tenir honor ne zasemans</l>
<l>Ne entrer en bataille ne porter garnimans".</l>
<l>Alor paumoie l'aste per tre mout mautalans</l>
<l>E fert un conestable ch'avoit nom Amidans,</l>
<l>Si ch'eschu ni aubers ne li fist nul garans:</l>
<l>Mort le versa a terre, e puis a treit le brans</l>
<l>E fiert si Alius, de Antoine parans,</l>
<l>Qe tot le porfendi daou cef jusque in les flans;</l>
<l>Mort l'abati tantost dou detrer alemans.</l>
<l>E pois refert un autre de les Cesarians,</l>
<l>Und qe le cef li trance ou tot l'eome luisans.</l>
<l> Aprés feri le quart par un tiel convenans</l>
<l>Q'il ne vesti jamés ni aubers ni clavans:</l>
<l>"Outre gloton", feit il, "culvers e seduans,</l>
<l>La mort Domicion comprarés ceremans".</l>
</lg></div1>
<div1><head>Lassa LXIX</head>
<lg>
<l>Mout se penoit le zorn le bon Ançelius</l>
<l>De vençer suen cuisin sor la gient Cesarus;</l>
<l>Ensi fesoit Pompiu, Tulius e Lentulus,</l>
<l>Caton e Scipion e le pros Masimus,</l>
<l>Torquatus e Orente e Sextus e Gaius:</l>
<l>Asés en tuerent e jou(e)nes e zanus.</l>
<l>Le çorn fust bien Pompiu de l'estor ao desus,</l>
<l>Se li pecés de Rome ne l'aüst confundus</l>
<l>E la pesme fortune qe voust q'il fust vencus.</l>
<l>En autre guise Cesar ne auroit le zans tenus,</l>
<l>Mes fortune menoit Cesar cum suen cer drus,</l>
<l>Ferant por la bataille il e dan Crastinus</l>
<l>E Antoine le pros e l'ardi Lelius</l>
<l>E tretoz lor amis, li grans e li menus.</l>
<l>Ay, quant il tuerent des rois, des quens, des dus!</l>
<l>Iluec oncist Anthoine quatre rois mout cremus:</l>
<l>L'uns fu Chamilion, de Mouse le membrus,</l>
<l>L'autre fu roy Balam—cum çe ay menteüs—</l>
<l>Qe d'Indie la menor avoit tretos li frus;</l>
<l>Li autres dos furent nomé, selong lor us,</l>
<l>Tersain e Cabain—cum en escrit ay veüs—.</l>
<l>D'un per e d'une mer furent ambdous ensus,</l>
<l>Dou regne d'oriant defendoient li us</l>
<l>E la noire montagne avoient in reclus.</l>
<l>Lelius e Cesar a lor brans amolus</l>
<l>En tuerent bien vint sens contredit de nus.</l>
<l>Li autres ses barons ferent de tel vertus</l>
<l>Qe bien set cent e vint en ont mort abatus,</l>
<l>Sens celor q'estoient primerain deceüs.</l>
<l>Tre por mi la bataille vont detrençant tretus</l>
<l>Li rois, li senators, cum il sunt aprendus,</l>
<l>Und li homes Pompiu furent mout esperdus.</l>
</lg></div1>
<div1><head>Lassa LXX</head>
<lg>
<l>Iluech furent tué les homes de grand pris:</l>
<l>Li Mentois e Pendois, Cornelois, Torquatis.</l>
<l>De ceus estoient ja estrait maint rois jentis</l>
<l>A cil temps qe fu Rome riame—ce m'est avis—,</l>
<l>Und fu le dere[e]in Tarquin au cuer ardis,</l>
<l>Qe da pois ne fu rois por li roman saixis.</l>
<l>Cil zorn cança Brutus—selong qe ay entis—</l>
<l>Ses armes, sa sorveste de les fois plus de dis;</l>
<l>E tenoit da celor qi erent Pompiu amis,</l>
<l> E ferroit Cesaron cum morteus enemis,</l>
<l>Qar oncir le cuidoit, qe nul ne·l coneïs.</l>
<l>Fortune ne voloit qe Cesar fust maomis,</l>
<l>S'il ne fust sir de Rome e de tout le païs.</l>
<l>E Cesar se cançoit, por estrances devis,</l>
<l>Por asembler a Brutus, quand il li avoit mespris;</l>
<l>Mes quand il venoit pres, il sembloit tant ceitis</l>
<l>D'armes e de sorvestes q'il ne l'auroit oncis.</l>
<l>Und che per nulle guisse a lu ni auroit aitis,</l>
<l>Qar a les jentis homes avoit suen penser mis.</l>
<l>E Brutus tote foy cum hom entalentis</l>
<l>Aloit ferrant Cesar por membres e por vis,</l>
<l>Qar volunter l'auroit dou tot amenoïs.</l>
<l>Cil zorn oncist Brutus maint chivalers exlis</l>
<l>Des meilors Cesaron, qi ch'en ait plaint ou ris.</l>
</lg></div1>
<div1><head>Lassa LXXI</head>
<lg>
<l>La bataille fu grande plus qe nul nen creroit,</l>
<l>Qe tant de mors i erent qe trové n'i seroit</l>
<l>Un paome de terre qe mort ni covrisoit:</l>
<l>Le jentils, le vilen entremeslé gisoit,</l>
<l>E ça e là por(s) le cans chom l'om li abatoit.</l>
<l>Mes d'oncir Cesaron Brutus mout se penoit,</l>
<l>E Cesar d'oncir luy, mes rien fer non pooit:</l>
<l>Qar por oncir Cesar fortune le sauvoit,</l>
<l>Mes ne·l dev(r)oit tuer, se Cesar non avoit</l>
<l>Segnorie de Rome e de tot le destroit.</l>
<l>Fortune defendi ces deos e les chonroit:</l>
<l>Por etre sir de Rome, Cesar da mort gardoit,</l>
<l>E por oncir Cesar, Brutus vis mantenoit.</l>
<l>Trestuit li strançes rois qe Pompiu mantenoit</l>
<l>Iluech furent tué, und grand duel s'en fesoit.</l>
<l>Non fu mes tel bataille, e non croy qe etre doit,</l>
<l>Qar ceschun de lour heir da pois se complagnoit</l>
<l>Qe soz li emperers a servir remanoit.</l>
<l>Pompiu percuit tre bien qe son henor perdoit,</l>
<l>E voit bien qe fortune e les diex ce voloit.</l>
<l>Vous devés bien savoir, se irer s'en devoit,</l>
<l>Und mout s'en esmaia, mes rien nen demostroit.</l>
</lg></div1>
<div1><head>Lassa LXXII</head>
<lg>
<l>Esmaiés fu Pomp(e)iu—non feit a merveiler—,</l>
<l>Quand vit morir ses homes sens aut[r]e recobrer,</l>
<l>Mes il fu bien armé sor un mout grand detrer</l>
<l>E monté sour un tertre, e prist a resgarder</l>
<l>E veit bien qe fortune le voloit trabucher.</l>
<l>Alor non fist il pas cum font maint chivaler</l>
<l>Qe lasent en peril li suens per soy saover,</l>
<l>Anz voldroit il perir por les suens defenser.</l>
<l> Cum tot ce qe les diex ni·l volisent ayder,</l>
<l>En servis de ses homes il li prist a prier,</l>
<l>E dist: "Some virtus, un don veil demander:</l>
<l>Qe tu por mes pecés non doies afoler</l>
<l>Tot le mond qe ci voy oncir e detrencer.</l>
<l>Ces ne sunt pas coupables de mien maovais ovrer.</l>
<l>Se pur me vois dou tot a cist point abaser,</l>
<l>Trabuce me meisme, mes fis e ma muiler,</l>
<l>E non te caille plus de le mond reverser!".</l>
<l>E quand il oit ce dit, il prist a environer</l>
<l>Les ensagnes sa çent per le caple laser.</l>
<l>Por troy çonses se prist dou camps a desevrer:</l>
<l>L'une q'il ne voloit laser sa gient (a) tuer,</l>
<l>Qar s'il le veïsent en l'estor peri(o)ler,</l>
<l>Nul ne voudroit jamés d'iluech vis repairer;</l>
<l>L'autre q'il ne voloit qe Cesar, suen gerer,</l>
<l>Le veïst en l'estor oncir ne vergogner;</l>
<l>L'autre fu q'a sa fame avoit promis d'aler,</l>
<l>Tantost cum il poroit de l'estor retorner.</l>
<l>Lor se parti tantost, ne vous[t] plus demorer.</l>
<l>Mes Caton e Gayus remistrent ao capler,</l>
<l>Joste lour Scipion e Tulius le fer,</l>
<l>Sextus e Ciceron qi mout funt a prixer,</l>
<l>E maint autres Romans qi voloient motrer</l>
<l>Q'i ne combatoient sol por Pompiu aider,</l>
<l>Mes por ch'i voloient lor franchise garder:</l>
<l>La veisés Caton e Gaius exprover</l>
<l>E li Cesariens oncir et decouper:</l>
<l>Iluech tant en tuent qe çe nen say conter.</l>
<l>Qi veïst les mervoilles dou noble baçaler</l>
<l>Bien diroit q'il ert daingn d'avoir Pompiu per per.</l>
<l>Mes tant li avoient des felons averser</l>
<l>Qe la franchise stuit le camps abandoner:</l>
<l>Ou il vousisent ou non se mistrent ao fraper.</l>
</lg></div1>
<div1><head>Lassa LXXIII</head>
<lg>
<l>Tuit furent desconfis ceus qe Pompiu mena.</l>
<l>Cesar remist au çans qar bien le gaagna.</l>
<l>Une part des sconfis sor le poy s'arota,</l>
<l>Qe seroient scampé; mais Cesar se pensa</l>
<l>Qe, se ceus scampasent, daomaje i en vera,</l>
<l>Qe la nuit poroient ferir l'ost por de là.</l>
<l>Lor jure a ses diés qe nul n'i remandra.</l>
<l>Ou ha veü ces homes, autemant escria,</l>
<l>E dist: "Ferons cestor qe çe voy por de çà!</l>
<l>Qar la couse est çaude, ond mielz se ferira;</l>
<l>Quand l'om est ao desus, demorer non deit za</l>
<l> A tuer suen enemi, car pois peis en aura".</l>
<l>Celor otrierent tot ce q'il comanda:</l>
<l>Sor ceos se ferirent qe Cesar li motra,</l>
<l>Tretuit li derompent qe gair ne in scampa.</l>
<l>Or dirons de Cesar cum de li mors ovra,</l>
<l>Pois diron[s] de Pompiu comant il esployta,</l>
<l>Quand ensi dou tornoy e o il ariva.</l>
<l>Qar por vers bien rimé le metre contera</l>
<l>Le voir a pont a pont, se l'outor non falla.</l>
<l>E se volés savoir qi cist livre rima,</l>
<l>Escoutés l'autre rime, qar nomé vos sera.</l>
</lg></div1>
<div1><head>Lassa LXXIV</head>
<lg>
<l>Rep[r]andre ne m'en poit nus hon—bien le conois—</l>
<l>Qe de cist feit vos die mençogne ni bufois,</l>
<l>Qar selong l'ancien auctor oïr porois.</l>
<l>E ce qe çe vous cont dou feit des Romanois</l>
<l>Nicholais le rima dou païs Veronois</l>
<l>Por amor son seignor, de Ferare marchois:</l>
<l>E cil fu Nicholais, la flor des Estenois,</l>
<l>Corant mil e troicent ans e qarante trois.</l>
<l>Und pri li giugleors qe cantent orendrois</l>
<l>Qe de ce ne se vantent, e feront cum cortois.</l>
<l>Qar dit le proverbe, cum vous oï avois:</l>
<l>Qi d'altruy drais se vest, se desvest mante fois;</l>
<l>Und chascun deit vestir suen cors de ses hernois,</l>
<l>S'il ne vout qe les giens facent de lu gabois.</l>
<l>E qi le vout canter si doit doner le lois</l>
<l>A cil qi le rima, soit zentil ou borçois.</l>
<l>Qar çe ne say nuls hom en Paris ne en Valois</l>
<l>Qe non die qe ces vers sont feit par buen françois,</l>
<l>Fors qe faus escritors ne li facent sordois.</l>
<l>Or lasons ces parolles, e contons les henois</l>
<l>Qe remist en le çans, quand fu feit le tornois;</l>
<l>Pois dirons de Pompiu, qe por li grignors bois</l>
<l>Il s'en aloit fuiant sor un detrer tiois,</l>
<l>E confortant li suens, cum hom de franche lois,</l>
<l>Qi ne fusent anchor en nul maovés esfrois.</l>
</lg></div1>
<div1><head>Lassa LXXV</head>
<lg>
<l>Or dist enci l'auctor qe quand l'estor prist fin,</l>
<l>Cesar remist ao cans sor suen amoravin</l>
<l>E voit noier en sang li mors e li sovin,</l>
<l>Und tot est reampli le vaus e le zamin.</l>
<l>Lor apelle ses homes en le roman latin:</l>
<l>"Segnor, franch chivaler!", ce dit le palatin,</l>
<l>"La merci deus e vous, und nul non fu fraïn,</l>
<l>Plane victoire avons eüe cist maitin,</l>
<l>Qar desconfis sunt tuit li culvers de puit lin.</l>
<l> Or alons a lor tendes, ne prendons plus termin</l>
<l>E prendons le tesor e l'arçant e l'or fin</l>
<l>Qe ont conduit ces rois dou lignaçe Chaïn:</l>
<l>Tot quant ch'i avoient est a notre demin!".</l>
<l>Adonc broche chascuns enraçés cum mastin</l>
<l>E passent por li cors des mors por tel traïn</l>
<l>Qe zaschun afoloit per o frer o cuisin,</l>
<l>Und miesmes avoient feit le çorn disciplin.</l>
<l>As tendes entrerent demenant fer destin,</l>
<l>L'or e l'arçant prendent, n'i laisent var ni ermin.</l>
<l>Au triés Pompiu s'en vont de paille alexandrin,</l>
<l>Ne li laisent tresor ne piere ne robin,</l>
<l>Ans en carça ceschun palafren ou roncin.</l>
<l>Mes tot ce fu noiant, ch'ancor a lor demin</l>
<l>Quidoient rober Rome e tretot le terin,</l>
<l>Cum li avoit promis Cesar por lour convin.</l>
<l>Mais de ce falirent, qe pois por nul ençin</l>
<l>Non ferent de tresor nul si rice saixin</l>
<l>Cum i firent iluech, e tiel fu lor destin.</l>
</lg></div1>
<div1><head>Lassa LXXVI</head>
<lg>
<l>Iluech seisi ceschun tot le meilor merit</l>
<l>Qe il aüst da pois qe Pompiu fu sconfit,</l>
<l>Mes se Cesar i aüst doné tot in aquit,</l>
<l>Grecie e la Sorie e la terre d'Egipt,</l>
<l>Ne li auroit mie meris de cil maovés profit</l>
<l>Qe ceus avoient feit per luy—cum trovons scrit—;</l>
<l>Qar por luy avoient a tot le mond desdit</l>
<l>E tretous lour parans maomis en cil abit.</l>
<l>E quand ourent seixi l'avoir sens contredit,</l>
<l>Alerent a mançier a tretot lor delit,</l>
<l>Aprés s'en veint couçer(e) ceschuns de dans le lit</l>
<l>Qe fu de suen parant, qi qe l'ait in despit.</l>
<l>Mes faus repois avoit ceschun soz suen carpit,</l>
<l>Qe dormant nul n'avoit ne seçor ne respit,</l>
<l>Ançois li ert avis qe l'estor fust eslit</l>
<l>Por combatre da cef, ond ceschun ert aflit.</l>
</lg></div1>
<div1><head>Lassa LXXVII</head>
<lg>
<l>Ceus ne porent la nuit in nul repos dormir,</l>
<l>Qar dormant cuidoient lor nemis invaïr</l>
<l>E [qe] la zant Pompiu li venist asailir.</l>
<l>Tuit se demen(t)oient e pristrent a braïr</l>
<l>E çetoient lour brais cum deüsent ferir.</l>
<l>Il sembloit qe la terre prendist soz eus gemir</l>
<l>E che foldres e trons li vol[s]isent oncir</l>
<l>E che les airs serens prendisent a scurir.</l>
<l>Lor parans veoient, q'avoient feit morir:</l>
<l>Envers lour venoient por tuer e coupir.</l>
<l> Miesme Cesaron non dormoit a leixir,</l>
<l>Ainz li estoit avis qe le Pompiu empir</l>
<l>E tous li senators q'il avoit feit perir</l>
<l>Tenisent li lor brains sor lu por grand aïr,</l>
<l>Cum si li vousistent toz li membres tolir;</l>
<l>E une layde forme sembloit a luy venir,</l>
<l>Qe le voloit tuer, ond se prist spoentir.</l>
<l>E quand il s'esveilla, le çorn prist a esclarir.</l>
<l>Mantinant se leva, mes bien vos pois je dir</l>
<l>Qe por rien ch'ait veüe d'iluech ne (se) vous[t] partir,</l>
<l>Tant qe il ot mançé a tretot suen pleisir.</l>
<l>Ja non avoit tendror ne pieté ni sospir</l>
<l>De reveoir li tas des mors au camps jaisir,</l>
<l>Qar ancor li avoit—se ze non doy mentir—</l>
<l>Si fort contre suen cor, cum le deüsent onir.</l>
<l>Me, s'il fust de bonté, il feroit sevelir</l>
<l>Li mors qi gisoient, mes ne·l vous[t] consentir;</l>
<l>Ançois fist comander a cescun, bon e pir,</l>
<l>Se nuls nuls sevelist, q'il le feroit langir,</l>
<l>Ch'en despit li avoit plus qe non say çeïr.</l>
</lg></div1>
<div1><head>Lassa LXXVIII</head>
<lg>
<l>En despit avoit Cesar e contre cuer ausi</l>
<l>Ses nemis ch'erent mors e versés ao lari,</l>
<l>Com il avoit primer, quand comença l'estri,</l>
<l>Und q'il ne veust sofrir qe nul fust seveli.</l>
<l>Li estrançes d'Afriche orent ja plus merci</l>
<l>Des Romeins qe n'oit Cesar—selong qe ay oï—,</l>
<l>Qar a cil point miesme ch'Anibal li venqui,</l>
<l>Si ferent enterrer tot la çant qe y peri.</l>
<l>Mes ce ne fist Cesar, ne ne le consenti,</l>
<l>Q'ancor tenoit ceschun por mortieus enemi.</l>
<l>Mes enci dist Lucan,—qe le voir ne taisi—</l>
<l>Qe aomein le comun sepolcre ne i toli,</l>
<l>Ce est le ciel de sour, qe jamés ne faili</l>
<l>Q'il ne covrist ceschun pois qe'o mond fu basti.</l>
<l>D'iluech se stuit partir Cesar ao cors ardi</l>
<l>Por la fetor des mors qe le air corumpi.</l>
<l>Sa zans roba le camps, pois furent departi.</l>
<l>Lions e ors e lous istrent dou bois foili</l>
<l>E d'autres desertines ou i furent nori</l>
<l>Pour l'oudor des charognes ond fu le camps garni.</l>
<l>Li avoutours, les aygles furent tous acoili</l>
<l>Sor ceus qe gisoient e furent reampli:</l>
<l>As fils en porterent a tretot lour deli;</l>
<l>Les pieces laisoient, selong qe li pleisi,</l>
<l>Por li aubres ramus, qe nul ne lour nuisi.</l>
<l> Mainte foiz portoient ces osiaus enrabi</l>
<l>Les pieces de le zarn—selong qe je vous di—</l>
<l>Desor l'ost Cesaron—se l'auctor ne menti—;</l>
<l>E quand estoient bien dou porter aleni,</l>
<l>I lasoient ceïr le past ch'orent saisi</l>
<l>E sanglentoient lour e lour heomes bruni.</l>
<l>Mes tant nen portoient q'ao champs fust menuï.</l>
</lg></div1>
<div1><head>Lassa LXXIX</head>
<lg>
<l>Neïs porent tant porter [ne] betes ne osiaus</l>
<l>Q'il semblast q'il en fust nus hosté hors dou vaus,</l>
<l>Tant qe soleil e pluvie li desfist por engaus</l>
<l>Seulment por poriture, non por autre signaus.</l>
<l>Aprés remist le camps tant pesme e tant mortaus</l>
<l>De maodites sementes qe nus home carnaus</l>
<l>Ne y voloit converser, tant par fust desloiaus,</l>
<l>Ne nef ne li rivoit por mer ne por canaus:</l>
<l>Qar cil temps avoient un usaçe entr'aus</l>
<l>Qe là o moroit la zant en li grand batistaus</l>
<l>Nul ne li conversoit ne n'i prendoit hostiaus.</l>
<l>E por ce dit Lucan qe li diex comunaus</l>
<l>Ahetoient mout Tesaille, qand en un seul jornaus</l>
<l>Li leisa devenir un tant crueus asaus,</l>
<l>Qar ne i avoit tant terre com l'en treïst un paus</l>
<l>Ou ne fust home mort, chivaler o bidaus;</l>
<l>Und pois de mout grand temps—ne·l tenés pas a gaus—</l>
<l>Por la grand mortité ne li fu jeu ne baus.</l>
<l>Hor dirons de Pompiu, le prince naturaus,</l>
<l>Qi veit por la foreste, armé sor suen civaus,</l>
<l>Confortant ses amis, a loy d'ome loyaus,</l>
<l>Qe por ce ne deüsent prendre [nus] fous consiaus.</l>
<l>E tant oit esploité, ains q'il perdist solaus,</l>
<l>Q'il a veü Larice e le metre toraus.</l>
</lg></div1>
<div1><head>Lassa LXXX</head>
<lg>
<l>Tant civauce Pompiu por bois e pour gaudine</l>
<l>Q'il a veü Larice e la grand tor maobrine.</l>
<l>Lor s'en vient a la porte, dens entre sens termine.</l>
<l>Ce fu la prime terre—cum l'auctor nos latine—</l>
<l>Ou ariva Pompiu da pois la discipline.</l>
<l>Li borçois mout l'ament, ond zaschun li encline;</l>
<l>Mes quand i l'ont veü venir a tel traïne,</l>
<l>A si petite giant, ceschun bien endevine</l>
<l>Qe Cesaron l'avoi(n)t sconfit celle matine.</l>
<l>Tor luy plurent tretuit por la cruel destine</l>
<l>Q'estoit le zorn corue sor la giant palatine;</l>
<l>Mes por ce ne motrent ne orgueil ne aïne,</l>
<l>Ançois se souzmetent tretous en sa seisine,</l>
<l>Cum s'il aüst vencu tot la giant cesarine.</l>
<l> Pour ce dit le proverbe, qe de dir voir ne fine,</l>
<l>Q'au besoingn se conuit l'ami e sa convine,</l>
<l>E por ce q'il a buen li port amisté fine</l>
<l>Q'il vaut un buen ami plus qe tot Salomine.</l>
<l>Cestor furent amis e de loyaus doctrine</l>
<l>Ao besoingn ver Pompiu e sa amisté vesine,</l>
<l>Qe ja ne li fu home, ne viele ne mescline,</l>
<l>Qe ne s'alast a metre dou tot en sa demine,</l>
<l>E distrent: "Çentil sir, ne fer çouse fraïne!</l>
<l>Qar tu ais renomee sor tot le giant te(r)rrine</l>
<l>E sempre ais servi a ceschun sans volpine.</l>
<l>Prend tot notre tesor, qe vaut plus qe Mesine,</l>
<l>E asemble tes homes, ne i veut autre mecine.</l>
<l>Motre qe ta zant n'est de segnor orfanine!</l>
<l>Ancor porais de Cesar fer cruel desertine</l>
<l>E de ses sedutors qe vivent de rapine".</l>
</lg></div1>
<div1><head>Lassa LXXXI</head>
<lg>
<l>Aprés ceste paroule li repondi Pompiu:</l>
<l>"Segnor, de ce qe distes, de buen cuer vous merciu.</l>
<l>Por qoy ve volés metre por moy en cist periu?</l>
<l>Se Cesar le seüst, il veroit en cist leu</l>
<l>Si vous metroit por moy en duel e en exiu.</l>
<l>Obliés li vencus, qe çe vous en consiu,</l>
<l>E tenés vous a ceus qe ont vencu le giu,</l>
<l>Qar fortune li ame, de ce bien vous afiu.</l>
<l>Fous est qi ver fortune veut prandre nul estriu,</l>
<l>Qar encontre sa force ne vaut armes un fiu".</l>
<l>Lour encline tretuit e dist: "Estes a diu!</l>
<l>Qe ne veul qe por moy Cesar mal vous conviu".</l>
<l>Atant se part le prince, coroçous e pensiu,</l>
<l>Tot droit ver Metelaine se mist de lez un riu.</l>
<l>Li borçois de Lariçe font per luy duel e criu</l>
<l>E maudient fortune ch'a mis a tiel coriu</l>
<l>La franchise de Rome e le noble bayliu,</l>
<l>Qar jamés tel daumaje ne fu ne tel desriu.</l>
</lg></div1>
<div1><head>Lassa LXXXII</head>
<lg>
<l>Ne fu de dans Lariçe ne cortois ne vilan</l>
<l>Qe nen plurast Pompiu cum suen cuisin german.</l>
<l>Dou remanir proient le senator roman,</l>
<l>Mes cil ne veust remandre iluech por auchun san,</l>
<l>Ançois s'en departi, plain d'iror e d'aan,</l>
<l>E trepassa Thesaille, cil maleoit terran,</l>
<l>E le estans Hercules de le temps ancian.</l>
<l>Ja ne tenoit çamin le noble chevatan,</l>
<l>Mes por un grand boscaçe, ch'estoit des aubres plan,</l>
<l>Il dr[i]çoit tote foy son detrer aleman,</l>
<l>Sempre ver Metelaine il tenoit droit le fran.</l>
<l> Tutor aloit broçant, mes nen montoit un pan,</l>
<l>Qar suen cival avoit sofert si grand achan</l>
<l>Q'il ne pooit aler plus q'ao pais por cil plan.</l>
<l>Se nul vent se levoit, levant ne tramontan,</l>
<l>Qe ferist en li aubres de pres ne de lontan,</l>
<l>Il cuidoit q'il fust Cesar ch'ancor li fust proçan:</l>
<l>Qar il pensoit trou bien, si disoit por certan,</l>
<l>Se Cesar l'ataignist, q'il moroit de sa man.</l>
<l>E s'il encontroit nul, borçois ni chastelan,</l>
<l>Il tornoit d'autre part por le grand bois autan,</l>
<l>Qe il ne voloit mie qe nus home mondan</l>
<l>Le poüst coneoïr ne savoir suen afan,</l>
<l>Qar honté se tenoit—ce nous conte Lucan—</l>
<l>De l'estor q'il avoit perdu celle deman,</l>
<l>E por ce se gardoit da ceschun cors human.</l>
</lg></div1>
<div1><head>Lassa LXXXIII</head>
<lg>
<l>Seignour, en tiel maynere, por mi le bois foilu,</l>
<l>Aloit Pompiu tornant suen buen detrer crenu;</l>
<l>Mes forvoier n'i vaust qe il ne fust porceü</l>
<l>Da mant qi venoient por le zamin batu.</l>
<l>Ceus qi le conuïrent furent mout experdu:</l>
<l>A poyne cuidoient q'il fust en camps vencu.</l>
<l>Grand onte oit Pompiu, quand nul home nascu</l>
<l>Le pooit coneoir, remembrant ce q'il fu.</l>
<l>Volonter aleroit q'il ne fust coneü</l>
<l>Com un chivaler pobre por le païs autru,</l>
<l>Mes tant se forvoia por mi le bois ramu</l>
<l>Qe tretous l'ont perdus, li grand e li menu,</l>
<l>Und qe pres luy n'estoit ne youne ne zanu.</l>
<l>Des grand honours se membre qe il avoit eü</l>
<l>De le roy Mitridate, qe tant par fu cremu</l>
<l>Des pirates ausi ou mout fu combatu,</l>
<l>E ancor de Secille q'est païs esleü,</l>
<l>E des autres païs q'il avoit souzmetu.</l>
<l>"Ei diés!", dit le baron, "cum cermant m'a vendu</l>
<l>Fortune tot l'onor ou long temps m'a tenu!</l>
<l>Tretot le mond avoie ancuy soz ma vertu,</l>
<l>Or ne ay un scuer qi me port mien escu.</l>
<l>Nul ne devroit amer honor ne grand treü</l>
<l>S'il n'est cert de morir, qand l'onor a perdu".</l>
<l>Cum ces paroules est hors dou boscaçe ensu</l>
<l>E sor rive dou mer est a cil pont venu.</l>
<l>Là descendoit un flum—cum çe ay entandu—</l>
<l>Qe dou sang de Tesaille ert vermoil devenu.</l>
</lg></div1>
<div1><head>Lassa LXXXIV</head>
<lg>
<l>Ech vous sor la marine arive le baron,</l>
<l>Ou descendoit un flum corant de grand randon,</l>
<l> Q'ancor ert tot vermoil—selong qe nos lison—</l>
<l>De le sang de Tesaille, ond i avoit a fuison:</l>
<l>De ce fu mout le prince en duel e en fricon.</l>
<l>Lor garde sor la rive entor et environ</l>
<l>E perchuit une nef de petite façon,</l>
<l>La qiel menoit un home solet sans compeignon.</l>
<l>Lor broce celle part le bon detrer frixon:</l>
<l>Le cival ne se muit por ferir d'esperon.</l>
<l>Adonc dexend le prince por de sor le sablon</l>
<l>E laise le cival souz un aubre reon;</l>
<l>Pois s'en veit a la nef erant plus qe geldon</l>
<l>E est entré de dans sens fer autre sermon.</l>
<l>Quand cellu de la nef conuit le zampion,</l>
<l>Mantinant le reçuit, ni i fu contredison.</l>
<l>"Ei diex!", ce dit Lucan, "merveiler se doit l'on</l>
<l>Quand cil ch'ert ancor sir dou rice mer perfon</l>
<l>E dou port de Secille, d'Afriche e de Nebron</l>
<l>E de li port de Libie e ancor des Sclavon,</l>
<l>Und li pooit avoir plus nef d'ome dou mon,</l>
<l>E or si se metoit en si petit dormon</l>
<l>Qe cil qi le menoit n'avoit se peor non,</l>
<l>Qar a paser un flum seroit en suspicion".</l>
</lg></div1>
<div1><head>Lassa LXXXV</head>
<lg>
<l>Quand voit Pompiu q'il est de dans la mer autaine,</l>
<l>Il apelle celuy qe le vasieus amaine</l>
<l>E dit q'il le condue tot droit a Metelaine;</l>
<l>E celluy l'otroya sens parolle vilaine:</l>
<l>En celle part se drece e dao port se lontaine.</l>
<l>Mout regrete Pompiu la franchise romaine</l>
<l>Ch'estoit le jorn souzmise por la Cesariaine;</l>
<l>Mes d'aler a sa fame ja point ne se refraine,</l>
<l>Por ce q'au departir l'avoit feite certaine</l>
<l>Q'ao fin de la bataille la zouse primeraine</l>
<l>Q'il aleroit veoir seroit Corneliaine.</l>
<l>E celle l'atendoit, de grand dotance plaine,</l>
<l>Qar de cuer plus l'amoit qe nulle rien mundaine.</l>
<l>Tot le zorn ert pensive e la soir pres la çaine</l>
<l>Entroit en lit la dame, de biauté zastelaine:</l>
<l>Sour sa sponde gisoit, non bien cum buene vaine,</l>
<l>L'autre part a Pompiu laisoit entiere e saine,</l>
<l>Cuidant li etre pres cum ja li fu prozaine.</l>
<l>Ceschune nuit dormoit en dolor e en paine:</l>
<l>Sovant zetoit suen brais la belle plus d'ayguaine</l>
<l>Por acoler Pompiu, le noble cevetaine,</l>
<l>Mes quand ne le trovoit, tote devenoit vaine.</l>
<l>Le çorn aloit seoir sour la roçe anciaine</l>
<l>E regardant por mer zaschun jor de semaine</l>
<l> Se nef venist ou fust creat[u]re humaine</l>
<l>Qe li portast novelles de cil qe pas ne aaine.</l>
<l>Ec vous venir la nef qe suen sir li remaine!</l>
<l>Ao port est arivee, cil saili sor l'araine:</l>
<l>Quand la dame le voit, si dexand sor la plaine.</l>
</lg></div1>
<div1><head>Lassa LXXXVI</head>
<lg>
<l>Ao port souz Metelaine—si cum dit la scriture—</l>
<l>Ensi Pompiu de nef o la fiere figure.</l>
<l>Quand sa femele voit venir sens creature</l>
<l>Qe li feïst compagne, fors le stormant qe plure,</l>
<l>E avoit enpoudree e tainte l'armeüre,</l>
<l>Lour conuit bien q'il est mis a desconfiture</l>
<l>E che fortune s'est feite ver luy trou dure.</l>
<l>Lour brixe ses ceveus e tot sa vesteüre,</l>
<l>Sa face enpaloïst e suen cler vis se scure,</l>
<l>Enver terre se pasme la noble enzendreüre.</l>
<l>Non croy qe Dejenire fust en greignor torture,</l>
<l>Qand hoÿ la novelle qe seul por sa facture</l>
<l>Estoit tué suen sir, la persone seüre,</l>
<l>Cum fu Cornelian por la mesaventure</l>
<l>Q'ert encontree Pompiu enver la giant tanfure.</l>
<l>Les pulcelles la dame, ond i avoit sens mesure,</l>
<l>Plurent e regretent selong la lor nature</l>
<l>E laideçent fortune le quiel amor nen dure</l>
<l>Quand exauce le tort e base la droiture.</l>
<l>Pompiu drice sa fame cum cil qe mout en cure,</l>
<l>Entre ses brais la straint regretant sa venture,</l>
<l>Quand si tost estoit mis ao bais de tant aoture.</l>
</lg></div1>
<div1><head>Lassa LXXXVII</head>
<lg>
<l>Regretant sa mexance e sa fort destinee</l>
<l>Tenoit Pompiu sa fame stroitement enbracee,</l>
<l>Qe de dolor estoit tote descoloree.</l>
<l>Lor la prist conforter, diant: "Dame proisee,</l>
<l>Si aute rien com vous e de tiel renomee</l>
<l>Por un cous de fortune nen doit estre (e)smaee.</l>
<l>Ne vous vient da mari ne ancor da lignee</l>
<l>A etre si perdue por une seul colee</l>
<l>Qe fortune vous ait a cestu pont donee.</l>
<l>Or est venu tel termne, tel pont e tel jornee</l>
<l>Qe sor tretous les dames qe sunt de mere nee</l>
<l>Poés avoir honor e etre plus loee.</l>
<l>Ze vous sent mout buen gre, si vous ay mout amee,</l>
<l>De l'amor qe m'avés motré cum cere lee</l>
<l>Tant cum ze ay eü honor e grand posnee,</l>
<l>Qar ne m'avés gerpi por chaut ne por gelee.</l>
<l>Mais hor qe suy honi e vencu en meslee</l>
<l>E q'il ne m'est remis creature nomee,</l>
<l>Se me motrés amor sans maovase pensee</l>
<l> Tiel cum vous avés feit en ma grand renomee,</l>
<l>Vous en devés bien etre dobletant merciee,</l>
<l>E tiel lous gaagnerés e tiele resonee</l>
<l>Qe mais ne vous mora tant qe'o mond ait duree.</l>
<l>Or s[i]vés toute soule, ne soiés esgaree,</l>
<l>Cellu q'est remis seul de tant rice masnee</l>
<l>De roys, de dux, de princes, non pais de giant soudee</l>
<l>Qe avoie a guier avant l'aube levee".</l>
</lg></div1>
<div1><head>Lassa LXXXVIII</head>
<lg>
<l>Ancor li dist Pompiu: "Çe vous pri por amour</l>
<l>Qe vous por ma mescançe ne soiés en error,</l>
<l>Qar vous estes estraite dou lignaçe greignor</l>
<l>Qe jamés fust a Rome, e non pas dou menor,</l>
<l>Ce est des Cornelois qe sor tuit ont valor,</l>
<l>Si fu vetre mari un des princes meilor</l>
<l>Qe fust trovés a Rome—ce savons nos de vor—:</l>
<l>E cil fu Marcus Crassus, le noble condutor;</l>
<l>Cellu avant de moy fu vetre buen seignor,</l>
<l>Und q'il vous est remés tant buens amis ancor</l>
<l>Qe bien pués avoir grand bien e grand honor,</l>
<l>Se per moy ne laisés. Or veray je des hor</l>
<l>Se vetre cuer a esté enver moy boiseor,</l>
<l>Se vos m'avés amé de buen cuer, sans folor.</l>
<l>Ce devoiés vous fer—ne·o tenés a iror—</l>
<l>Q'il est raysnable zonse ce savent li pluxor—</l>
<l>Qe l'avoir e l'auteçe soient frer e seror,</l>
<l>E l'un honor cum l'autre, e non le desenor.</l>
<l>Mes se le aut gerpit suen ais e suen seçor</l>
<l>Por le pobre servir, ce est d'amor la flor.</l>
<l>Qe daomaçe avés vos eü en cist estor</l>
<l>Qe vous motrés des hor tel plaint e tel dolor?</l>
<l>Fame ne doit plorer ne motrer nul langor</l>
<l>De tant qe suen mari est vis por nul tenor;</l>
<l>Mes pois, quand il est mort, la doit motrer suen plor.</l>
<l>Il ne part qe per moi soiés en tiel freor,</l>
<l>Mes seulmant por l'avoir q[e] ay perdu cist jor,</l>
<l>Und qe ce ne resemble amor ne grand douzor".</l>
</lg></div1>
<div1><head>Lassa LXXXIX</head>
<lg>
<l>Ne fist gregnor proiere la dame de Cartaze</l>
<l>Por retenir cellu par cui fist le folaçe,</l>
<l>Cum fist Pompiu le prince por metre buen coraçe</l>
<l>A sa fame le zorn q'il la voit en tiel raçe.</l>
<l>E quand celle revint, si dist en suen lengaçe:</l>
<l>"Ay, zetive moy, pis qe bete saovaçe!</l>
<l>Qe de dous mes maris ch'erent de tiel paraçe</l>
<l>Nen ay eü gair joie longemant per aaçe,</l>
<l>Qar seul por mes pecé sont livrés a hontaçe:</l>
<l> Le un fu Marchus Crassus, le cortois e le saçe,</l>
<l>Qe fu tué das Turs contre le droit usaçe;</l>
<l>E l'autre est Pompiu qi tant oit vasalaze,</l>
<l>Qe sempre oit victoire por plans e por boscaze,</l>
<l>E fu beneüros en ceschun fer viaze.</l>
<l>Or est por moy sconfit, ond est mout grand outraçe,</l>
<l>Quand seul par mien pecé est mis a tiel pasaze.</l>
<l>Se il devoit morir ceschun mien guionaze,</l>
<l>Par qoy ne pris je donque Cesar en mariaçe</l>
<l>A ce q'il fust tué cum ceus de suen lignaze?</l>
<l>Qar pois seroit en pais le mond e le bernaçe.</l>
<l>Bien doy etre dolente qand seul por ma imaçe</l>
<l>Tant rois, tant dux, tant princes ont eré por folaze,</l>
<l>Qar tretous sunt tué, ond est trou grand daomaze".</l>
</lg></div1>
<div1><head>Lassa XC</head>
<lg>
<l>"Tout le mond", dit la dame, "est seul por moy maomis:</l>
<l>E roys e dux e princes, senators e marchis.</l>
<l>Ay Pompiu, le mien sir, çentis hom poestis,</l>
<l>Qe seroies bien daingn d'avoir trou greignor pris</l>
<l>De muiler qe ne suy! Und ze quier un servis:</l>
<l>Qe me facés trencer li membres e le vis</l>
<l>E çeter en la mer sens nul autre respis;</l>
<l>Qar tous li alimens e fortune neïs</l>
<l>E tous li diex de sor vos seront buens amis.</l>
<l>Qar bien merir voudroie—de ce soiés vos fis—</l>
<l>E vous aüstes honor desor vous enemis.</l>
<l>Julie!, je te pri, en qiel part qe tu is,</l>
<l>Qe me viegnes tuer d'un dard d'acer pontis,</l>
<l>Qar mout li ais raixon, qe fortmant te mesfis</l>
<l>Quand en cil lit entray ou tu avant zeisis,</l>
<l>E avec tuen ami fis ce qe tu feïs. </l>
<l>Pois laixeras Pompiu avoir aucun delis, </l>
<l>Qar tous maus li porcazes seul par mien cors zeitis".</l>
</lg></div1>
<div1><head>Lassa XCI</head>
<lg>
<l>Ensi se dementoit la belle au cors zauli</l>
<l>E laideçoit fortune q'a suen sir oit failli.</l>
<l>Pois repasme da cef en li brais suen ami.</l>
<l>Qand Pompiu la gardoit, tot le cuer entendri,</l>
<l>Si qe des oil dou cef mant lermes en ceï.</l>
<l>Ce fu mout grand mervoille—selong q'avons oï—</l>
<l>Qar Lucan ci nous conte, qe de ce ne menti,</l>
<l>Qe jamés por bataille ne por estor ausi</l>
<l>Ne por cil de Tesaille ne plura ne gemi.</l>
<l>Ne li fu hom ni fame qe ne plurast por li.</l>
<l>Le pople metelein de la cité ensi,</l>
<l>Entor Pompiu s'en vint demenant duel e cri.</l>
<l>Aprés verent a luy li anciens flori</l>
<l> E distrent: "Zentis sir, nous te rendons merci</l>
<l>De l'amor qe tu n'ais motré de cuer forni,</l>
<l>Qar la rien qe plus ames—cum nos savons de fi—</l>
<l>Nous envoias en garde, ond en eis si graï</l>
<l>Q'en tot ta vie serais de la ville bailli;</l>
<l>Ne garderons qe Cesar soit notre enemi.</l>
<l>Bien savons q'il nos porte grand iror e enuï</l>
<l>Seulemant por ta fame q'avons servie ci.</l>
<l>Or te volons proier, frans prince segnori,</l>
<l>Qe tu un don nos faces—si n'aurais plus servi—</l>
<l>Qe une nuit demores en tuen hosteus anti:</l>
<l>Ce est ceste cité de qoy t'avons seisi.</l>
<l>Se une nuit demotes, tu nos meriras si</l>
<l>Qe lous e pris aurons plus qe nul reingn basti,</l>
<l>Qand en ta adversité t'auromes recoili</l>
<l>Si bien cum se tu fustes de l'estor departi</l>
<l>Cum honor, cum vitoire, e Cesar fust honi.</l>
<l>E ne sera Romein, ne rice ne mendi,</l>
<l>Qe trapas por cist leu ne por cist bois foili,</l>
<l>Da cui nos ne siomes trestuit quant beneï.</l>
<l>Se ci veus remanoir, mais ne t'aurons gerpi;</l>
<l>Envoieras por ceus q'anc ne t'ont relinqui.</l>
<l>Avant qe Cesar ait navire reampli</l>
<l>Por venir enver toy, tu pois etre garni.</l>
<l>Le pople de la ville, qe fiermant est ardi,</l>
<l>Sera en tuen esforz armés a fer vesti,</l>
<l>E tot l'avoir ch[e] est en la cité stabli</l>
<l>Te sera delivré. Donc ni estre afebli!</l>
<l>Nos te volons proier cum dame suen mari</l>
<l>Qe tu en nos te fies de buen cuer esjoï,</l>
<l>Cum tu feïs devant, quand tu eres esli</l>
<l>A prince sor li autres e da tous obeï".</l>
</lg></div1>
<div1><head>Lassa XCII</head>
<lg>
<l>Tant ne saurent proier ne fer belle semblance</l>
<l>Qe ja Pompiu vousist fer iluech demorance,</l>
<l>Mes de la lor bonté li prend grand pietance:</l>
<l>"Seignor barons!", feit il, "ce sacés por certance,</l>
<l>Qe en vos ay eü plus amor e fiance</l>
<l>Qe en tot l'autre giant, si n'ay fet demostrance:</l>
<l>Qar a cil point q'estoie en plus aute sperance</l>
<l>La rien qe plus amoie mis en vetre pusance,</l>
<l>Ce est ma cere fame ch'anc ne fist sorcuidance.</l>
<l>E or en ma besogne e en ma destorbance</l>
<l>Suy primer retorné a la vestre sustance.</l>
<l>Bien say qe Cesaron vos porte malvoilance</l>
<l>Por l'onor q'avés feit a ma loiaus amance.</l>
<l>Se demorase ci, ze ay bien consiance</l>
<l> Qe Cesar ci veroit sens autre desfiance</l>
<l>E por moy destruroit la giant e l'abitance.</l>
<l>Voir qe bien vos poristes garir de tel mescanze</l>
<l>Se vos me detrençastes le cef en sa presançe:</l>
<l>Bien say qe ne·l feristes por mort ne por pexanze.</l>
<l>Adonc seristes tuit por moy en grand sentançe,</l>
<l>E por ce ne veul fer plus ou vos demorançe.</l>
<l>Cercher veul pui e plan e mer en comunanze,</l>
<l>Qel part voudra fortune, o soit sen o enfanze.</l>
<l>Tote foy me sera cist leu en remembrançe</l>
<l>Por qe tant m'a motré amor e amistance.</l>
<l>Ay isle fidelle, tu dones conoscanze</l>
<l>As roys, as dux, as princes e a lor continance</l>
<l>De recobrer moy si cum veraie creance,</l>
<l>Com tu as orendroit sens nulle dubitance!</l>
<l>E se ce ne feront, tu auras honorance</l>
<l>Sor tous les autres terres e gregnor renomance,</l>
<l>Qar tu seule aurais motré plus acontance</l>
<l>E plus loyaus amor qe'o remanant q'avance.</l>
<l>E or pleïst as diex qe tiele costumance</l>
<l>Me tenisent les autres ou feray desendance,</l>
<l>E portassent a Cesar si grand enemistance</l>
<l>Cum tu ais feit e fais, isle de grand sciance!</l>
<l>Qar pois poroie bien cercher ceschune stance</l>
<l>E confondre celu qe le droit dexavance".</l>
</lg></div1>
<div1><head>Lassa XCIII</head>
<lg>
<l>Remanir stuet li plait dou pople qe prioit</l>
<l>Qe Pompiu remanist, mes il fer ne·l voloit.</l>
<l>Adonc ferent eslir la meillor nef q'estoit</l>
<l>A le port Metelaine e che'o mer mains dotoit.</l>
<l>De toutes celles couses qe mester li avoit</l>
<l>La ferent bien fornir cum a lor seignor droit.</l>
<l>De dans entra Corneile e celles qe li ploit,</l>
<l>Aprés i entra le prince e conzé demandoit</l>
<l>As borzois de la ville e mout li mercioit</l>
<l>Dou bien qe ceus i ont feit, ond ceschun larmoioit</l>
<l>E laydeçent fortune qe le droit sozmetoit</l>
<l>Por esaucer le tort qe le mond exiloit.</l>
<l>Atant s'en veit la nef e dao port se lonçoit:</l>
<l>Les voiles feit dricer cil qe la governoit.</l>
<l>Ja estoit le soleus couzé e nuit venoit</l>
<l>E le prince Pompiu duremant trapensoit</l>
<l>A qiel prince de terre primer aler poroit,</l>
<l>Qe la cité de Rome amast e qi l'amoit.</l>
<l>Pois apelle le metre de la nef e disoit:</l>
<l>"Sire, chiele est la stoille plus certeine qe soit</l>
<l>Por erer por la mer en qiel part l'en voudroit?".</l>
<l> E cellui repondi selong qe il savoit,</l>
<l>E dit qe mainte stoilles en la nuit aparuit</l>
<l>Por qoy li mariners mainte fois forvoioit.</l>
<l>"Mais ze me taingn a une qe mais ne mentiroit,</l>
<l>Che l'en clame le Cair, e celle ne faudroit,</l>
<l>Qar s'il n'est trou oscur ceschun trou bien la voit:</l>
<l>Por celle say je bien aler chel part me ploit.</l>
<l>Qiel part volés aler? Ou est vetre convoit?</l>
<l>Je vous amenray bien ou voudrés, sens resploit".</l>
<l>E Pompiu repondi cum hom qe dubitoit:</l>
<l>"De Tesaille te garde e dou romain destroit:</l>
<l>En ceschune autre part maine moy a esploit.</l>
<l>Cum plus lontein me maines, greignor joie me croit,</l>
<l>Ou Egipt ou Afriche ou Turchie me pleiroit".</l>
<l>Donc bien seit le stormant qiel part aler devoit.</l>
</lg></div1>
<div1><head>Lassa XCIV</head>
<lg>
<l>Or voit bien le stormant qe Pompiu veut ploier</l>
<l>Vers les pars d'oriant e ocidant leixer.</l>
<l>Lor comença ses voilles encontre orient dreicer,</l>
<l>Le governaus ausi celle part governer.</l>
<l>Sor le bort de la nef prist Pompiu a monter,</l>
<l>Vers la part de Tesaille il prist a regarder</l>
<l>E perçuit dos dormons venir por mi la mer:</l>
<l>Sextus, suen anznés filz, estoit en le primer;</l>
<l>Lentulus, Scipion erent en cil darer;</l>
<l>Gelius e Metellus, cil qe voust defenser</l>
<l>Le tresor des Romens vers Cesaron le fer,</l>
<l>E rois e dux e cuens i estoient e princer</l>
<l>E maint autres prodomes qe çe nen say nomer,</l>
<l>Qe se penoient tuit de Pompiu retrover,</l>
<l>C'ancor se cuidoient por luy tous recobrer.</l>
<l>E quand Pompiu li voit, sa nef feit arester</l>
<l>E reçuit tous cellor con un visaçe cler,</l>
<l>E mantinant li feit de dans sa nef entrer,</l>
<l>Si li conforte tous, qar mout li avoit cer:</l>
<l>De la perde ch'oit fete nen veut ren demotrer.</l>
<l>Iluec avoit un roy ch'estoit gientis e ber,</l>
<l>Une part d'oriant avoit a justixier</l>
<l>Si se fesoit da tous Dirotalius clamer.</l>
<l>Pompiu le coneoit loiaus e droyturer.</l>
<l>Por ce se pensa il de cestu envoier</l>
<l>En le païs d'oriant por secors demander.</l>
</lg></div1>
<div1><head>Lassa XCV</head>
<lg>
<l>Il avoit bien Pompiu prové cist Dirotal</l>
<l>A prous e a loiaus e roy mout droitural</l>
<l>E por ce le veut il envoier sens estal</l>
<l>En le pars d'oriant cum suen ami loyal.</l>
<l> "Dirotaile" feit il, "çentis roy principal,</l>
<l>Pois qe avons perdu d'occidant le regnal</l>
<l>Por le orgoil Cesar de dans l'estor mortal,</l>
<l>Ze vous pri qe sofrés por moy tant de tr[a]val</l>
<l>Qe droit vers oriant vous v'en alés sens fal</l>
<l>Environ Eufratés e Tigris autretal,</l>
<l>Ou Cesar n'est ancor esté ne suen vazal,</l>
<l>Pour secors demander vers le faus desloial.</l>
<l>Pois alerés as Turs, ou tous sunt por engal,</l>
<l>E dirés a Masars qe est lor amiral</l>
<l>Q'il li doye membrer cum a frans roy real</l>
<l>De la foy qe jurames ambduy en co(m)munal</l>
<l>Sor toz l'amors q'avons as diex celestial.</l>
<l>Aprés dirés as Turs qe por estor campal</l>
<l>Ze conquis ceus d'Alarmes da pié e da cival;</l>
<l>As Persans, as Hermins je fi autretel bal</l>
<l>E onque sor li Turs ne fis aucun asal,</l>
<l>Qe conquir le pooie sens trou long batistal;</l>
<l>Si fis ceschun de lor mien ami general.</l>
<l>Mien compeignon fis cil qi seroit mien vasal.</l>
<l>E pois quand orent mort Crassus le mereçal</l>
<l>Je atemprai l'iror des Romeins e le mal,</l>
<l>Und ch'i ne envoierent sor eus home zarnal.</l>
<l>Or me viegnent ayder e por mont e por val;</l>
<l>Qar l'amor des Romeins auront ceschun jornal".</l>
</lg></div1>
<div1><head>Lassa XCVI</head>
<lg>
<l>"Sire!", dit Dirotaile, "tot ce sera bien feit</l>
<l>A tote ma pusance, pois qe voy q'il vos pleit".</l>
<l>Lor s'apreste d'aler plus celeem[e]nt q'il seit,</l>
<l>Tout ce q'il soit aut roy e de aut lignace streit:</l>
<l>La robe suen valet se vest, la sue li leit</l>
<l>Por ni etre sorpris en nul strançe destreit.</l>
<l>Qar le proverbe dit—le chiel parler est dreit—</l>
<l>Qe'o pobre pelerin çante seür e breit</l>
<l>Por devant le lairon, qe nul ne li mesfeit,</l>
<l>Qar cil qe riens ne porte, onque rien ne li ceit.</l>
<l>Pompiu le met ao port solet lez un gareit,</l>
<l>A diex le recomande, e cil adonc s'en veit.</l>
<l>Le prince feit partir sa nef sens plus long pleit:</l>
<l>Ou voit la greignor mer, en celle part se treit.</l>
</lg></div1>
<div1><head>Lassa XCVII</head>
<lg>
<l>Or s'en veit Dirotaille herant a grand traïn,</l>
<l>E Pompiu por la mer a drecé suen cemin:</l>
<l>De Teolofe e d'Efese trapasse le marin.</l>
<l>Saint Johans evangliste, qe fu de Deu cuisin,</l>
<l>Fu pois vesqe d'Efese—si cum dit le Latin—.</l>
<l>De Colofe trepase, de Colose outerin:</l>
<l> Là envoia dapois saint Poul, qe fu païn,</l>
<l>Une de ses epistres servant ao roy devin.</l>
<l>Aprés costoie Sames, ou pois ot disciplin</l>
<l>Saint Cristofe le pros, qe tant fu de grand brin.</l>
<l>Rodes e Tenedés costoie sans termin</l>
<l>E maint isle de mer e mant castieus maobrin.</l>
<l>A un port de Surie ariva un matin</l>
<l>Ou est une cité qe por ancestre lin</l>
<l>Fu nomee Panfilie voiremant, sens engin,</l>
<l>Or l'apellent Chaiffas François et Angevin.</l>
<l>Là fist charçer sa nef de pein, de zarn, de vin,</l>
<l>Mais dedans ni ousa entrer por nul convin,</l>
<l>Qar plus i estoient homes q'il avoit en seisin,</l>
<l>Und qe mout se dotoit d'avoir pejor destin.</l>
<l>Adonc s'en departi dolant, plain de venin</l>
<l>E se laise mener fortune a suen demin.</l>
</lg></div1>
<div1><head>Lassa XCVIII</head>
<lg>
<l>Pompiu laise Panfilie qe or a nom Chaiffas</l>
<l>E s'en veit por la mer, pasant mant strançes pas</l>
<l>Tant q'il vient a Fasele le jor ao vespre bas.</l>
<l>Iluech desis Pompiu o sa giant a un fas.</l>
<l>Ce fu la prime terre—ne·o mescreés vos pas—</l>
<l>Ou il entra primer puis q'il leisa le bras</l>
<l>Dou port de Metelaine, qe tant trova veras,</l>
<l>Qar il avoit plus zant—ne·o tenés pas a gas—</l>
<l>Qe la vile n'avoit, ond ne dotoit ses las.</l>
<l>Por ce entra seür là dens, me mout fu las</l>
<l>Remembrant des honors, des jeus e des solas</l>
<l>Qe il avoit eüs sor buens e sor maovas.</l>
<l>Or se stuit aconter as estrançes bidas,</l>
<l>Cum s'il fust merceant e vendeor de dras.</l>
</lg></div1>
<div1><head>Lassa IC</head>
<lg>
<l>Cil çorn e celle nuit fu de dans a Fasele</l>
<l>Pompiu e ses amis e Cornelie la bele.</l>
<l>Lendemain por matin, sens plus lonçe qerele,</l>
<l>Entra en nef Pompiu e tous ceus q'il cadelle</l>
<l>E s'en veit vers Celice, plus isneus qe rondelle,</l>
<l>Une contree mout rice e de buene sentelle.</l>
<l>Ceste terre ne doit etre ver Pompiu felle,</l>
<l>Qe il l'avoit ja garie au trencer de lamelle</l>
<l>Da li lairons de mer, qe ne fu zouse isnelle:</l>
<l>Qar ceus la soloient tenir sempre miselle.</l>
<l>Qand oncist ces lairons, por aucune novelle</l>
<l>Ne cuidoit mais torner por mi celle praelle:</l>
<l>Or li fu profitable qe mascle ne femelle</l>
<l>Ne li contradit rien de quant q'il li apelle.</l>
</lg></div1>
<div1><head>Lassa C</head>
<lg>
<l>Tant esploita Pompiu costoiant cil rivaze</l>
<l> Ch'en Selines riva sens nul autre daomaçe:</l>
<l>Une cité petite est e de bais lignaçe</l>
<l>E est port de Celice de suen droit heritaçe.</l>
<l>Iluec trova Pompiu mant barons de paraçe,</l>
<l>Senators, dux e princes e giant de maint lengaçe</l>
<l>Che estoient escampé—ne·o tenés a folaze—</l>
<l>De l'estor de Tesaille por ne avoir plus outraçe,</l>
<l>E alerent querant Pompiu lor guionaçe.</l>
<l>Or le troverent là a mout noble bernaçe:</l>
<l>Mout en ferent grand joie sens nul maovés coraçe,</l>
<l>Qe plus le amoient qe frer ne qe soraçe.</l>
<l>E quand Pompiu les voit si sclarist suen coraçe:</l>
<l>A grand honour reçuit ceschun, cum home saçe.</l>
<l>Pois apelle tretous en cil miesme estaze,</l>
<l>Qar consiler se veut, ou seit sen ou folaze.</l>
</lg></div1>
<div1><head>Lassa CI</head>
<lg>
<l>Pres le port Selines, lez un zardin flouri,</l>
<l>Treit Pompiu a consil sa giant e dit ensi:</l>
<l>"Segnor baron qi estes ensamble moy ici,</l>
<l>Ze ay prové zeschun de vos por mien ami</l>
<l>En l'estor de Tesaille e en ma fue ausi,</l>
<l>Ne anch por nul afan vous ne m'avés fali.</l>
<l>Qand çe vous voy o moy—por verté le vos di—</l>
<l>Il m'est avis qe voie mien païs plus anti.</l>
<l>Ze ne sui mie si aut, si rice, si garni</l>
<l>Cum ze fui en Tesaile, ne anc ne suy parti</l>
<l>Si pobre de l'estor, si ceitis, si mendi</l>
<l>Che recobrer ne poisse l'onor qe je perdi.</l>
<l>Maurius fu zadis plus ataint, plus honi</l>
<l>Qe çe ne sui esté e ancor plus laydi,</l>
<l>Ch'il fu en prison de Silla e anpois s'en fuï</l>
<l>E s'en alla en Libie—com vos avés hoï—;</l>
<l>Pois ne demora gaire q'a Rome reverti</l>
<l>E oncist un e autre, selong qe li pleisi:</l>
<l>Alor tot le comun de Rome le esli</l>
<l>Por consoil e por sir e sor tous signori.</l>
<l>E por qoy ne me doy recobrer si cum il?</l>
<l>Che ay ancor soz moy mil dux, ceschun garni</l>
<l>De fer, quant qe diray cum ceschun m'a plevi;</l>
<l>E si sui de mil nes en la mer bien forni,</l>
<l>Ch'a moy servir venrent, se li mand mien escri.</l>
<l>La meslee de Tesaille n'a pas anoienti</l>
<l>Dou tot mien grand esfors ne mien cors trou smari.</l>
<l>E se rien ni eüsse de quant vous ay çeï,</l>
<l>Fors seul ma renomance e mien lous e mien cri</l>
<l>Des grans feit qe ay feit e de ce ch'ay stabli,</l>
<l> Restorer me devroie maogré mien enemi.</l>
<l>Or devisons ensamble—por amor vos en pri—</l>
<l>Des terres qe ze ay, und ancor suy bailli:</l>
<l>De Libie, de Curaine, d'Egipt e de Turqui,</l>
<l>En quiel de ceste aurons nous zamin acoili,</l>
<l>Qe mieus nous poise fer e secors e aÿ.</l>
<l>Mien penser vous diray, qe mais ne·l vous scondi:</l>
<l>En le roy Tolemeu, ch'est d'Egipte saisi,</l>
<l>Ne m'en fi mie bien, q'il est fous e ardi,</l>
<l>Ne mais de suen aaçe plus faus home nen vi</l>
<l>Ne bien ne loyauté de luy mais n'entendi;</l>
<l>Ne anc a cil de Libie nen veul crier merci,</l>
<l>Q'il fu niés Anibal, qe jamés ne servi</l>
<l>A le comun de Rome, ne jamais li obeï,</l>
<l>E est or un poy fer e un poy orgoili</l>
<l>Por Curius q'il oncist, quand en camps le venqui;</l>
<l>Und qe por nulle rien en ces dous ne me fi".</l>
</lg></div1>
<div1><head>Lassa CII</head>
<lg>
<l>"Segnor!", ce dit Pompiu, "Tolomeu est moult faus,</l>
<l>Ne anc le roy de Libie ne croy je trou loyaus,</l>
<l>Und ch'en lor ne m'en fi; mais le mien consiaus</l>
<l>Seroit d'aler as Turs qe mout sunt buens vasaus</l>
<l>E sunt pros e ardis a pié e a civaus</l>
<l>E sont bien entreduit de dars e de quariaus.</l>
<l>Ze me pois bien fier en lour tous por engaus,</l>
<l>Qe mais ne me servi ne prince ne amiraus</l>
<l>En terre ou çe fuse ne prendisse estaus</l>
<l>Mieus cum ferent li Turs e ceus de lor hostiaus.</l>
<l>Grand honor sera a Rome se suens nemis mortiaus</l>
<l>Se combatront por elle e doneront asaus:</l>
<l>Qi sont esté rebeus pois le primer zornaus</l>
<l>Qe Crassus oncistrent, le prince naturaus.</l>
<l>Se ne nous vousisent defandre en lor regnaus,</l>
<l>Ni i est fors qe d'aler outre as mons d'oriaus</l>
<l>Ou çe suy coneüs, veilard e jovençaus,</l>
<l>E morir tous iluech ensamble comunaus</l>
<l>Hors de la segnorie Cesar, le desloiaus.</l>
<l>Qar a ma vie tenroie tant honte e tant maus,</l>
<l>Se çe l'aüse em perdon da Cesar le cruaus</l>
<l>Cum s'il m'aüst porpris e mis en un toraus,</l>
<l>E nuer me poüst a loy d'un vil bidaus".</l>
</lg></div1>
<div1><head>Lassa CIII</head>
<lg>
<l>Quand oit en tiel maynere Pompiu suen dit finé,</l>
<l>Il se perchuit tre bien q'il ne venoit a gre</l>
<l>Suen consil a celor q'il avoit asemblé,</l>
<l>Qar ceschun murmuroit e resembloit iré.</l>
<l>Cil a cui plus poisa e plus fu corocé</l>
<l> Fu Lentulus le pros e bien l'ot demotré</l>
<l>As paroles q'il dist, oiant tot le barné.</l>
<l>Il comença primer a dir sa volunté</l>
<l>E por si feite gise oit Pompiu derasné,</l>
<l>Qe bien sembloit a home de grand auctorité:</l>
<l>"O tu Pompiu!", feit il, "cum a si avilé</l>
<l>Le mescief de Tesaille tuen pris e ta bonté!</l>
<l>Cum est ensi en un jorn tot le mond abasé</l>
<l>Q'il ne li est remis home de mere né</l>
<l>Qe te poise aider, fors li Turs qe ais nomé.</l>
<l>Adonc ne t'a fortune aocun secors laixé</l>
<l>Se non ceus qe fuant cuident vaincre lor ple?</l>
<l>Ne cuides tu trover secors ne verité</l>
<l>Se tu ne vais as Turs a querir pieté?</l>
<l>Ja ne vais tu fuant de conté en conté,</l>
<l>Ne ja ne portes armes por autre dignité</l>
<l>Se non por ta franchise defandre en tuen haé.</l>
<l>Or te veus tu souzmetre as Turs maleüré</l>
<l>Qe orent ja peor de ta grand poesté!</l>
<l>Se [tu] te vais a metre en lor prixon seré,</l>
<l>Li princes d'oriant qe jadis ais (s)maté,</l>
<l>D'Ethiope e d'Inde e des strançes regné</l>
<l>Ne te priseront gayre, ainz seront reforzé</l>
<l>E porprendront orgoil ver toy e grand ferté,</l>
<l>Quand iluech te veront las e desconsillé,</l>
<l>E voudront envaïr Rome de ceschun lé</l>
<l>E esprover sa force as brand d'acier letré.</l>
<l>Donc ferais tu a Rome plus mal qe bien asé,</l>
<l>Qar tu descovriras notre grand poverté</l>
<l>A ceus q'ancor n'en ont un seul mot escouté.</l>
<l>Ne crois tu qe li Turs qe tu as tant prisé</l>
<l>Vençeront avant eus qe nostre adversité?</l>
<l>Il semble qe tu voiles le preu de ceus maofé,</l>
<l>Non pas le preu de Rome ne de sa amisté.</l>
<l>Rome ne t'a esleü prince ne duc levé</l>
<l>Por servir as estrançes, fors por sa utilité.</l>
<l>Tu ne dis nulle rien, se ay bien escouté,</l>
<l>Qe soit point convenable a ta grand franchité,</l>
<l>Quand tu nous veus mener a ceus outrecuidé</l>
<l>Qe ne entendront mot qe per nous seit conté,</l>
<l>S'tu ne·l dis em plurant. Donc serons vergogné</l>
<l>Plus qe mais fussent homes e plus deshonoré,</l>
<l>Quand tu devant as Turs aurais lermes gité.</l>
<l>Donc seroit mieus a Rome, e mains cetivité,</l>
<l>Q'elle querist perdon a Cesar l'ensené</l>
<l> Qe est suen citeïn, il e suen parenté,</l>
<l>Qe a nul prince estrançe ne roi ne amiré".</l>
</lg></div1>
<div1><head>Lassa CIV</head>
<lg>
<l>"Pompiu!", dit Lentulus, "une rien est certaine:</l>
<l>Qe cum plus vers solaus le zamin nos amaine,</l>
<l>Trovons la giant plus foble e de plus foble laine.</l>
<l>Il ni est nulle gaint en ceste vie terraine,</l>
<l>Qe n'ait eü daomaçe ver la Cesariaine,</l>
<l>Fors seulemant li Turs qi sont de ver Curaine.</l>
<l>Acorder se devroit tote la gient mondaine</l>
<l>A confondre li Turs, qar cescun li haaine.</l>
<l>Se tu vais celle part, cum tuen parler displaine,</l>
<l>Celle q'aura plus onte sera Corneliaine,</l>
<l>Q'elle sera avoutree da celle gient vilaine:</l>
<l>Qar cescun a dis fames ou plus, selong lor vaine;</l>
<l>E lor segnor a tant des fames q'il maomaine,</l>
<l>Ch'a poine qe Corneile soit seulment la centaine.</l>
<l>Mout seroit grand daumaze quand dame tant autaine,</l>
<l>Com est Cornelian, eüst honte ne paine,</l>
<l>Qar sour les çentis dames elle est la soveraine.</l>
<l>Cum tu metrais le pié en celle terre straine,</l>
<l>L'arme Crassus criera a l'entree primeraine:</l>
<l>"Pompiu! ze t'atendoie zeschun jorn de semaine</l>
<l>Qe vençer me venistes o tot la giant romaine,</l>
<l>E tu te vais a metre en lor compagne vaine".</l>
<l>Por ce ne nos devons mie metre en tiel traine,</l>
<l>Qar ontee seroit Rome ch'est dou mond chastelaine.</l>
<l>Mais alons en Egipt, ch'est des terres la graine</l>
<l>E porte fruit sans pluvie, qar le Nile·o resaine.</l>
<l>Le roy li est por toy e por toy se demaine,</l>
<l>Qar tu l'encoronas de sa terre anciaine.</l>
<l>Ze ne te veul plus dir, mien çentis cevetaine".</l>
<l>A cist mot Lentulus de suen dir se refraine.</l>
</lg></div1>
<div1><head>Lassa CV</head>
<lg>
<l>Quand Lentulus oit dit a Pompiu son voloir,</l>
<l>Li autres qi l'oirent s'acorderent por voir</l>
<l>De aler en Egipte a tretot lor pooir.</l>
<l>La parolle Pompiu mistrent a non chaloir,</l>
<l>Und le prince li stuit süir e lor dit croir.</l>
<l>Ceus carçerent la nef de mançer e de boir,</l>
<l>Pois drecerent lor voilles, selong le lor savoir;</l>
<l>Dou regne de Celice se pristrent a movoir,</l>
<l>Qe ja ne voudrent plus en cil leu remanoir.</l>
<l>E tant esploiterent—ce vous say mentavoir—</l>
<l>Q'i furent en Egipt sans nul daomaçe avoir;</l>
<l>E pooient trou bien le mont Crassus veoir,</l>
<l>O[u] le roy conversoit le matin e la soir.</l>
<l>Mes le vent fu contraire e le temps un poy noir,</l>
<l> Und qe la nef ne poit ao mont port recevoir.</l>
<l>Por de jouste Pelouse, un çasteus d'aut manoir</l>
<l>Ou vient un brais de Nile en la mer a seoir,</l>
<l>Là ancrerent la nef e ferent a savoir</l>
<l>A Tolomeu le roy, ou avoient espoir,</l>
<l>Qe Pompiu là venoit, ses amis e suen hoir,</l>
<l>E s'il li feit honor, mout li pora valoir.</l>
</lg></div1>
<div1><head>Lassa CVI</head>
<lg>
<l>Ce fu 'ou mois de setembre, cum l'auctor manifeste,</l>
<l>En cellu jorn miesme qe cristiaine jeste</l>
<l>A sant Mateu font la vigile o la feste.</l>
<l>Un borçois veit amont e ao paleis s'areste</l>
<l>Devant a Tolomeu, si li dit la recheste</l>
<l>Qe li mande Pompiu e sa franche majeste.</l>
<l>La cort fu spoentee, la verité fu ceste,</l>
<l>Ch'ensi subitemant venoit en ceste queste,</l>
<l>Qar de prandre consil ni avoient pas poeste.</l>
<l>Le roy fu mout felon e sa giant deshoneste,</l>
<l>Da cruaoté e da malice ne fesoient moveste,</l>
<l>Ne i en avoit qe un loiaus de zonse honeste:</l>
<l>Cil estoit nes de Menfis, ou le Nille s'apreste</l>
<l>A spandre por Egipt, qand rose la foreste,</l>
<l>Ancoreus est nomé e de bien fer s'aheste,</l>
<l>Ch'il vient a Tolomeu e mout bien l'amoneste</l>
<l>De honorer Pompiu qe i mist corone en teste</l>
<l>De le regne d'Egipt, und nul ne l'en moleste,</l>
<l>Und q'il nen doit ver luy motrer cere rubeste;</l>
<l>Anç le doit honorer senç cris e senz tempeste,</l>
<l>Qar de greignor honor nen poroit fer conqueste.</l>
</lg></div1>
<div1><head>Lassa CVII</head>
<lg>
<l>Avant q'aüst feni suen parler Acoreu,</l>
<l>Leve en estant Futin, un maovés canineu,</l>
<l>Q'a mal consil doner mais ne li sembla greu.</l>
<l>Cil ouse metre a mort e condaner Pompeu</l>
<l>Selong q'il croit q'il place a cil cui il rend feu.</l>
<l>"Garde bien qe tu faces", feit il, "dan Tolomeu!</l>
<l>Mainte foys ais veü, si l'ay veü anch eu,</l>
<l>Qe quand l'en veut garder foy, loyauté e preu</l>
<l>Enver suen conoisant, ne anch ver damnideu,</l>
<l>Quand fortune li est contre, il ceit en celu leu</l>
<l>Ond il croit hoster l'autre, e en cil miesme feu.</l>
<l>Ce lou qe tu te tegnes a cil, sens nul desreu,</l>
<l>A cui deu e fortune done 'ou meilor dou jeu.</l>
<l>Qi veut fer suen meilor e gencir duel e heu</l>
<l>Ne doit garder plus droit, com feit le lous ao beu.</l>
<l>La force des riames periroit mout em breu,</l>
<l>Se l'en en toutes çonses feist droit en son treu".</l>
</lg></div1>
<div1><head>Lassa CVIII</head>
<lg>
<l>"Tolomeu!", dit Futin, "qi veut sempre etre roi</l>
<l> Doit fer tous felonies, tous maus e tous orgoi</l>
<l>E fer qe suen brand soit sempre de sang vermoi:</l>
<l>Q'il ne se dit niant fors la primere foi,</l>
<l>E pois cescun se doute de fer li auchun enoi.</l>
<l>Qi veut etre loyaus, omble, de bone foi,</l>
<l>Ne doit de seignorie jamés vestir coroi;</l>
<l>Ans doit venir hermite en bois o en roçoi</l>
<l>E proier por sa arme da(m)mnideu en secroi.</l>
<l>Santité e autece—por la foy qe vos doi—</l>
<l>Ne s'afont bien enscemble—si cum je pains e croi—.</l>
<l>Se tu ne crois defandre cist riame, e porqoi</l>
<l>Ne·o laises tu a ta suer, qe·o defendra por soi?</l>
<l>Qar la i a plu raixon—cum je entand e voi—</l>
<l>Qe Cesar ne anc Pompiu, qe vient ici si qoi.</l>
<l>Pompiu ne fuit pur Cesar, mais tous ceus de sa loy,</l>
<l>Q'il a feit detr[e]ncer a Tesaille en l'erboi</l>
<l>E li oiseus e li betes a trente e a trente troi.</l>
<l>Pompiu fortment t'aete, si te diray de qoi:</l>
<l>De ce qe tu ne fustes avec luy ao caploi.</l>
<l>E ja ne trove home qe ait de terre un doi</l>
<l>Qe le voille reçoivre; mes je ne m'en mervoi,</l>
<l>Q'il seroit exillé, por ce vint il a toy,</l>
<l>Q'il te veut trabucer avec luy ao gravoi:</l>
<l>Qar il te tient si joune—selong qe samble moi—</l>
<l>Q'il ne croit qe tu ouses ensir de suen otroi.</l>
<l>Il nos croit ci tolir la joie e le sbanoi,</l>
<l>Q'il veut qe nous siomes parçoniers dou desfroi</l>
<l>Q'il a feit en Tesaille seul por suen g[ra]nd bufoi;</l>
<l>Qar Cesar vindroit ci—de ce rien ne mescroi—</l>
<l>Si nous metroit por luy en duel e en esfroi.</l>
<l>Je voudroie mout bien—se çe deu non renoi</l>
<l>Qe Pompiu aüst vaint Cesar e suen convoi</l>
<l>Seul por ce q'il te fist coroner ad orfroi.</l>
<l>Mes pues qe Cesar est venceor dou tornoi</l>
<l>E che fortune·o veut metre sor suen aut poi,</l>
<l>A luy te dois tenir e ne ferais foloi".</l>
</lg></div1>
<div1><head>Lassa CIX</head>
<lg>
<l>Ancor parle Futin, l'oume malicious:</l>
<l>"Roy Tolomeu!", feit il, "ja ni etre mie si ous</l>
<l>Qe tu Pompiu reçoives, qar tu seristes fous.</l>
<l>Tu dois bien porpenser cum tu [e]is valorous</l>
<l>E mesurer la force de tiens amis tretous.</l>
<l>Tu ais mout fobles homes, non pas civalerous.</l>
<l>Panse cum tu poristes defandre, sire dous,</l>
<l>Pompiu enver Cesar, qe tant est afarous,</l>
<l>Quand tot le mond entier—e noir e blans e rous—</l>
<l>Ne l'ont poü defandre ver lu—ce sacés vous—.</l>
<l> Anc aie bien dotanse qe Cesaron le pro[u]s</l>
<l>Ne soit notre enemi soul(e)mant por le repous</l>
<l>Q'a feit ici Pompiu, ond mout suy dubitous.</l>
<l>Mais un remi li est, e plus nen avons nous:</l>
<l>Qe nous trençons la teste a Pompiu, a cist cous,</l>
<l>Si en ferons a Cesar un don tant glorious</l>
<l>Q'a tot çorn de sa vie n'en ot un plus joious.</l>
<l>Pois serons siens amis e pres luy gracious,</l>
<l>E il ne sera jamais envers nous orgoilous,</l>
<l>Ançois nous sera sempre omble, dous e pietous.</l>
<l>Ja ne te poit reprendre aucun—bien le conous—</l>
<l>S'tu ais mostré a Pompiu amor e don e lous,</l>
<l>Tant cum il fu puisant e q'il fu beneorous.</l>
<l>Qar bien tenroie fol e pis qe Arabilous</l>
<l>Qi gerpist suen ami quand il est poerous;</l>
<l>E plus fol est cellu, cetis e maleorous</l>
<l>Qe suit mais auchun home qand il est ao desous".</l>
</lg></div1>
<div1><head>Lassa CX</head>
<lg>
<l>Tretuit s'acord[er]ent a le consil Futin,</l>
<l>E le roy fu mout liés d'oucir le palatin.</l>
<l>Por fer celle besogne—si cum dit le latin—</l>
<l>Exlirent Achillas, un tyran de put lin,</l>
<l>E Setimus ausi, un faus crueus mastin,</l>
<l>Qe jadis fu Romein, si gerpi suen terrin</l>
<l>Por servir Tolomeu—deu li don mal destin!—</l>
<l>"Ay deu", ce dit Lucan, "cum ci a grand haïn,</l>
<l>Quand si tre maovés homes, si fobles, si topin</l>
<l>Ouserent comencer a fer si grand traïn</l>
<l>Cum fu d'oncir Pompiu ne spandre tiel sanguin!</l>
<l>Maovés roy Tolomeu, forligniés e fraïn,</l>
<l>Comant ousas tu metre la main por nul engin</l>
<l>Sor cil qe jadis oit le mond en son demin,</l>
<l>E fu defendeor sempre en cescun cemin</l>
<l>De le senat de Rome ver li lour malvoisin;</l>
<l>E trois fois fu porté por vieus e por mesclin</l>
<l>A honor de trionfe sor le palés maobrin</l>
<l>Ao romein capitoille loant le roy devin</l>
<l>E fu gendre Cesar e romein citeïn!</l>
<l>Mais avant qe tu mores, aurais fer disciplin".</l>
<l>Setimus et Achilas s'arment a lour convin.</l>
<l>E pois en un batel entrent sans nul termin</l>
<l>A seul dous avirons; por le port dou marin</l>
<l>Vont naiant ver Pompiu li dexendant Chaïn.</l>
<l>Pompiu avoit ses voiles feit baser a declin,</l>
<l>Qar huimais ne i valoit siroch ne gerbin</l>
<l>A governaus venoit e avirons frasenin</l>
<l>Celle part ou fortune le veut condur a fin.</l>
<l> Il seoit sour le bort, vestu d'un cer hermin;</l>
<l>Environ lu siens homes q'estoient de grand brin.</l>
<l>Ec vous li dous felons culvers, plains de venin:</l>
<l>Quand conuirent Pompiu, si li firent enclin.</l>
</lg></div1>
<div1><head>Lassa CXI</head>
<lg>
<l>Achillas le salue primer en traïson,</l>
<l>E dit: "Sire, veés le regne d'Egipton</l>
<l>Ch[e] est aparillé en la subiection</l>
<l>De vous e de tous ceus de la vetre maison!</l>
<l>Venés en cist batel, qar le port est felon</l>
<l>E perilous as nes des strançes region".</l>
<l>Pompiu croit ce q'il dit, qe por nulle chaison</l>
<l>Ne poit fuïr fortune ne sa destineson.</l>
<l>Bien estoient ilueqes maint des siens compeignon</l>
<l>Qe disoient entr'aus qe ce n'est se mal non:</l>
<l>Q'i pensoient qe'o roy a grand procession</l>
<l>Li deüst venir contre, se il vousist suen bon,</l>
<l>E reçoivre a honour le roman campion.</l>
<l>Mes Pompiu, qe savoit sa grand destrucion,</l>
<l>Descendi au batel sens point d'aresteson.</l>
<l>Com Achillas voloit il se mist a bandon:</l>
<l>Mieus s'ame abandoner a peril cum liés fron</l>
<l>Qe por peor de mort motrer foble façon.</l>
<l>Cornelie se voloit trabucer a cil pon</l>
<l>Por de dans le batel, dejoste suen baron,</l>
<l>Qar fortment li grevoit por la desevreson</l>
<l>Qe il fesoit sens ly, q'ele avoit doteison</l>
<l>Q'il n'i venist daomaze ne nulle engombreson.</l>
<l>E Pompiu si li dist coroços e embron:</l>
<l>"Remanés, fole fame, qe ze vous en semon!</l>
<l>E vous, bieus fil, ausi remanés sens tenzon!</l>
<l>Atendés ma venture un puec ci ao de lon,</l>
<l>E esprovés l'amor e la entencion</l>
<l>De le roy Tolomeu sens nulle suspicion".</l>
<l>Mes Cornelie stendoit ses mains cum grand fricon,</l>
<l>E crioit ireemant: "Ou vais tu, maovés hon?</l>
<l>Por qoy me laises tu sens toy en cist dormon?</l>
<l>Ce n'est par tuen bien fer, valixant d'un boton.</l>
<l>Se laiser me devoies en aucun leu dou mon,</l>
<l>Per qoy ne me laisoies, moy e tuen fil adon,</l>
<l>Por de dans Metelaine en le noble dojon?</l>
<l>Qar mieus fuissons a ais q'en cist mer ne seron,</l>
<l>Lontains da toutes terres e da aoberçeson.</l>
<l>Voloies tu qe fusse sens autre reançon</l>
<l>Ta compagne seulment pur en la mer perfon</l>
<l>E non pas mie en terre? Ce ni est pas raison!".</l>
</lg></div1>
<div1><head>Lassa CXII</head>
<lg>
<l> Quand elle ot ce dit, sour la nef se pasmoit.</l>
<l>Bien la moité de li de sour le bort pendoit,</l>
<l>Qar l'angoisce e la doute si fort la destregnoit</l>
<l>Qe auchun de ses oilz ne ça ne là tornoit,</l>
<l>Und qe a suen semblant suen segnor ne veoit.</l>
<l>L'autre gent de la nef q'entor la dame estoit</l>
<l>Mout angoisosemant la venture atendoit</l>
<l>De Pompiu, lor seignor, qe ensi s'en aloit.</l>
<l>Mes ne cuidoient mie ch'aucun home qe soit</l>
<l>Ousast sor luy trer armes ne fer li aucun destroit.</l>
<l>Mes d'une autre zonse cescun d'eus se dotoit:</l>
<l>Qe Pompiu n'abesast tant l'onor q'il portoit</l>
<l>E le honor de Rome qe sempre il defendoit,</l>
<l>Qe il proiast celu a cui doné avoit</l>
<l>Le riame d'Egipte e per li le tenoit.</l>
<l>A cil point qe Pompiu de sa nef descendoit</l>
<l>Setimus le salue, le romein maleoit,</l>
<l>En la lengue de Rome, qar mout bien la savoit:</l>
<l>Por covrir suen traimant le culvers ce fesoit.</l>
<l>E ci nous dit Lucan, qe le voir coneoit,</l>
<l>Qe cist Setimus sempre grand orguel mantenoit</l>
<l>E fu outrecuidous, de cuer dur e pasoit</l>
<l>Tous le[s] betes saovazes de cruauté sens nul droit;</l>
<l>E les armes de Rome qe il porter soloit</l>
<l>Avoit abandonees e Tolomeu servoit.</l>
<l>Aucun hom poroit dir qe fortune gardoit</l>
<l>Qe cestu maovés home, cui tant orguel guioit,</l>
<l>Ne fust sté en Tesaille, ou il oncis auroit</l>
<l>Grand plantee de giant; mes elle le saovoit,</l>
<l>Por fer plus cruauté, non por autre convoit.</l>
<l>E Cesaron miesme grand honte avoir devroit,</l>
<l>Quand chivaler romein si grand cruauté oit,</l>
<l>Q'en servis Tolomeu a ses mains oncioit</l>
<l>Cil q'ert prince de Rome e per Romeins moroit;</l>
<l>E cil qe de Pompiu home etre devoit</l>
<l>Sour le cief suen seignor la main metre ousoit,</l>
<l>Q'il fist trou pis qe Brutus, e pis fer ne pooit.</l>
</lg></div1>
<div1><head>Lassa CXIII</head>
<lg>
<l>Setimus et Achillas, li culvers sedutor,</l>
<l>Quand i furent auquant de la grand nef longor,</l>
<l>Si trerent sor Pompiu li lour brand trençeor.</l>
<l>Alor seit bien le prince q'il ert mort sens restor:</l>
<l>Suen vis envolupa de suen mantiaus ad or,</l>
<l>Q'il ne voloit suen vis abandoner a lor</l>
<l>Descouvert a la mort, qar por aucun tenor</l>
<l>Ne veut motrer semblant d'avoir nulle peor</l>
<l> Ne che auchun le voye cançer son droit color,</l>
<l>Qar sa grand renomee ne veut perdre ancor.</l>
<l>Achillas primemant li fiça cum furor</l>
<l>Suen brand por mi le cors a estoc, sens nul tendror.</l>
<l>Mes onque ne se muet le bier por nul error,</l>
<l>Ançois se tint si qoy sens fer aucun crior,</l>
<l>Cum s'il ne fust tocé da nulle part d'entor.</l>
<l>Bien fu iluec prové sa vertu e suen valor.</l>
<l>Là ou il reçuit primer le cous dau liceor</l>
<l>Dioit il en suen cuer: "Pompiu, tuen grand honor</l>
<l>E ta grand renomee, qe anch n'oit desenor,</l>
<l>Est mestier qe tu gardes a cist derean jor.</l>
<l>Le siegle voit tuen etre, tuen cuer [e] tuen vigor</l>
<l>E la desloiauté, le mal e le langor</l>
<l>Q'ais trové en Egipt dao felon traitor</l>
<l>Qe te deüst porter grand foy e grand amor.</l>
<l>Tu ais eü za arieres—ce savent li pluxor—</l>
<l>Pris e prosperité entre tous li meillor.</l>
<l>Or stuit qe tu te faces conostre a cestor</l>
<l>Qe te v[o]ient ci pres et ancor a celor</l>
<l>Qe vindrent aprés toy e sauront tuen labor.</l>
<l>Or para s'tu saurais bien morir sens freor.</l>
<l>Ne te caille s'tu moeres da si vil boiseor,</l>
<l>Cum est da Tolomeu e da siens seguior!</l>
<l>Motre ausi belle ciere cum s'tu moristes hor</l>
<l>Des mains Cesar miesme, le vailant pugneor!</l>
<l>Se tu eis desmembré e mort cum tel iror,</l>
<l>Tu pois mercier deu, le soprain roy de sor,</l>
<l>Qe d'onor e de vie eis a un pont perdior:</l>
<l>Qar cil qe perd suen pris, suen bien e suen sejor,</l>
<l>S'il vit, il vit ceitis e en mout grand dolor.</l>
<l>Ja ne moeres tu mie si vilmant en tristor,</l>
<l>Q'ancor te voit ta fame e anc tuen fil greignor,</l>
<l>E se i se mervoilent qe tu ne fais nul plor</l>
<l>De ce te doivent plus loer grand e menor".</l>
</lg></div1>
<div1><head>Lassa CXIV</head>
<lg>
<l>Seignor, in tiel mainere, cum vos avez oÿ,</l>
<l>Garda Pompiu son cor et sa pensié ausy.</l>
<l>E cist pooir oit il—selong qe ze vos dy—</l>
<l>D'etre sir de son cor, qar mais ne fu esfreÿ.</l>
<l>Quand Cornelie le voit, elle dit en aut cry:</l>
<l>"Ay Pompiu, le mien sir, comant etes traï!</l>
<l>Ceste maudite fame vous a dou tout hony,</l>
<l>Qar celle demorance qe feïstes a my</l>
<l>Por de dans Metelaine (e) c'est la raixons de fi</l>
<l>Par qoy vos etes mort; qar Cesar le ardi</l>
<l> Est venus en cist leu ond vos estes pery".</l>
<l>Qar ne cuidoit la dame q'il fust nul home vy,</l>
<l>Tolomeu ne nul autre, tant fust de bien reampli,</l>
<l>Qe tuast son seignor, se Cesar ne fust ly.</l>
<l>"Ai biaus sire!", feit elle, "donc m'avés leisié cy</l>
<l>Por qoy vous morisés sanz moy a tiel estry.</l>
<l>Asés plus digne estoie de mort, qe ay mery</l>
<l>De morir ainç qe vous, biaus sire segnory:</l>
<l>Qar çe vous ay traïs en çans, en pre flory,</l>
<l>Ou mant bontié eüstes feites qe avés guency,</l>
<l>Se por moy ne falist. Ond je ay deservy</l>
<l>D'etre dou tot onie e mise a mau party.</l>
<l>Gerpir ne me devoies, qar anc ne vos faly</l>
<l>Mais por terre e por mer: sempres je vos suÿ.</l>
<l>Ay, seignor mariniers, por damnideu vos pry</l>
<l>Qe vos me estranglés, ni i soit autre mercy,</l>
<l>Ou vos m'ostés le chief a un brand d'acier forby;</l>
<l>Si ferés grand franchixe, se sens autre remy</l>
<l>M'envoiés pres mien sir, qar por moy est finy.</l>
<l>Ay, bieus sire Pompiu, ch'anc ne fustes smary.</l>
<l>De tant cum fustes vis, nul home tant nasquy</l>
<l>Ne me desdist a fer ce qe mien cors basty;</l>
<l>E cestor ne me lasent morir, tant m'ont haÿ,</l>
<l>Ançois m'eschivent mort, qe mien cors soit bailly</l>
<l>Ancor es mans Cesar: mais tot ce ert menti,</l>
<l>Qe mais ni auray onte si est mien cuer stably".</l>
<l>A cis[t] mot chiet pasmee e suen vis paloÿ.</l>
<l>Li mariner drisent lor voilles e ont saixy</l>
<l>La plus droiturel voie ond se sont departy;</l>
<l>Mes ce lor avint bien qe le vent il comply</l>
<l>A fornir suen viage, qe primer li nuixy.</l>
</lg></div1>
<div1><head>Lassa CXV</head>
<lg>
<l>Li mainers s'en vont, ne pristrent plus respit,</l>
<l>Si en mainent Corneile ao vaillant cors eslit,</l>
<l>Sextus e maint Romains qe sont de grand profit.</l>
<l>Achillas le felon, Setimus le traït</l>
<l>Ferirent tant Pompiu—cum nous trovons escrit—</l>
<l>Qe partir li ont feit da [suen] cors li esperit.</l>
<l>Setimus li hosta li mantieus de samit</l>
<l>Ou il envolupa suen vis—cum vous ay dit—,</l>
<l>Pois li trença li chief sens autre contredit</l>
<l>A un cortieus açerin: da deu soit il maudit,</l>
<l>Qar il jeta le bust en la mer a delit.</l>
<l>Achilas prist le chief, qi che l'ait en despit,</l>
<l>E sour un fust de lance il l'oit mis e afit,</l>
<l>Si le porta miesme en le real habit</l>
<l> Por etre mieus creüs dao felon roy d'Egipt.</l>
</lg></div1>
<div1><head>Lassa CXVI</head>
<lg>
<l>Achillas le tyran ne voust mie sofrir</l>
<l>Qe Setimus portast le cief davant suen sir,</l>
<l>Ançois le porta il por mieus ao roy pleisir.</l>
<l>E en ce forlignoit—cum vos poés oïr—</l>
<l>Setimus le culvert, cui deu puisse maudir:</l>
<l>Qar li Romeins de Rome—selong qe poisons lir—</l>
<l>Ne avoient costume de aucuns suçeisir,</l>
<l>Ançois a comander e non a obeïr.</l>
<l>E Setimus ne oit dou cef porter leisir,</l>
<l>Qar Achillas ne veust q'il le poïst bailir,</l>
<l>Qar il estoit soz luy e cil a luy servir.</l>
<l>"Ey dieu", ce dit Lucan, "cum ci a grand aïr,</l>
<l>Quand la craine Pompiu, qe tant soloit luisir,</l>
<l>E le biaus front ample e le noble remir</l>
<l>Qe rois e duc e princes por tot le mond entir</l>
<l>Soloient tant doter, amer et acerir</l>
<l>Vient manoiee da giant qe ne auroient ardir</l>
<l>Seulmant de luy garder! Qar je vous puis plevir</l>
<l>Q'il ne seroient dignes de tiel home seixir".</l>
<l>Tolomeu fist dou cief tot le cervel ensir</l>
<l>Si le fist enbaumer e secher e covrir</l>
<l>Por prexenter a Cesar, quand il voudra venir.</l>
</lg></div1>
<div1><head>Lassa CXVII</head>
<lg>
<l>Ci laidece Luchan fieremant Tolomé </l>
<l>E dit: "Ay maovés roy, felon e forligné, </l>
<l>Le dereain de ceus q'Alixandre oit laisé</l>
<l>En le regne d'Egipte e che tint le regné.</l>
<l>A Cleopatra ta suer zeisis cum grand pecé,</l>
<l>Ond ao derier perdis tuen regne e ta herité,</l>
<l>E Pompiu te rendi ta terre en poesté</l>
<l>Si le toli a ta suer qe t'en avoit hosté.</l>
<l>Qe ne te membras tu de celle grand bonté</l>
<l>Qe le preudom te fist? Qar tu fust coroné</l>
<l>Seulmant por suen amor, non por autre amisté.</l>
<l>Alixandre si fu en ta terre enterré,</l>
<l>E tous tiens ancesors, qe furent roys clamé,</l>
<l>Orent piramidés e sarcheus honoré.</l>
<l>Ausi bien en fust digne—ce te di por verté—</l>
<l>Le cors de cil qe laisses en la mier a floté.</l>
<l>Bien pooies le cors e 'ou cief avoir sauvé</l>
<l>Por presenter a Cesar, s'il te venist a gre.</l>
<l>Or vont sor luy guencir li flot a grand planté</l>
<l>E ça e là le ont sovaintes fois zeté".</l>
<l>E tiele fu la foy qe fortune a porté</l>
<l>A Pompiu, le buen prince, e tiel mort i oit doné,</l>
<l> Qar de mal le avoit en pluxors leus gardé,</l>
<l>E seulmant en un point l'oit dou tot crevanté.</l>
<l>Ce fu Pompiu q'estoit sempres bienaüré</l>
<l>E honor sans meçanse oit en tot son haé,</l>
<l>Mes au dereain point ne fu pas sparagné,</l>
<l>Q'il n'aüst tot le mal qe aüst hanc home né.</l>
<l>Fortune qe l'avoit sempre en sa roe levé</l>
<l>Au dereain l'urta sans nulle pieté.</l>
<l>Or l'aloient les ondes urtant por grand ferté:</l>
<l>Por roces, por gravelle l'ont mout sovant jeté,</l>
<l>La sause li pasoit tre por mi le costé;</l>
<l>En luy n'oit conoissanze qar mout fu desformé,</l>
<l>Mes a une seulle zouse il seroit avisé,</l>
<l>Por ce qe le bu [e]stoit da le cief desevré.</l>
<l>Ceu fist conostre a cil qe dapues l'ont trové</l>
<l>Qe puis l'ensevella—cum nos aurons conté—.</l>
<l>Ce fu un chivaler qe Codrus fu nomé,</l>
<l>Qe tant se travailla e tant mal oit duré</l>
<l>Q'il atrova le prince sor la rive aresté,</l>
<l>Anç q'en Egipt venist Cesar ne suen barné.</l>
<l>Ou par bien ou par mal, fortune oit apresté</l>
<l>A Codrus qe·l trovast ch'en terre fust couzé;</l>
<l>D'autre part non voloit fortune—bien sacé—</l>
<l>Qe Cesaron plus tost fust iluec arivé,</l>
<l>A ce qe·l ne aüst Pompeu plus dignité.</l></lg></div1></body></text></TEI.2>
