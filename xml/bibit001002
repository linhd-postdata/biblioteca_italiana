<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Comento de' miei sonetti</title>
      <author>Lorenzo de' Medici</author>
    </titleStmt>
    <extent>319 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit001002</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Tutte le opere</title>
        <title type="part">v.</title>
        <author>Medici, Lorenzo de'</author>
        <editor id="ed">Orvieto, Paolo</editor>
        <publisher>Salerno</publisher>
        <pubPlace>Roma</pubPlace>
        <date>1992</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>400</date>
    </creation>
    <langUsage><language id="ita"/><language id="lat">Latino</language></langUsage>
    <textClass>
      <keywords scheme="CDD">
        <term>851.2 - POESIA ITALIANA, 1375-1492</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2003-07-08T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica con software</item>
    </change>
    <change>
      <date>2003-07-14T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<front>
<div1 type="prefazione">
<head>Proemio</head>
<p>Assai sono stato dubbioso e sospeso se io dovevo fare
la presente interpetrazione e comento de' miei sonetti; e,
se pure qualche volta ero inclinato a farlo, le infrascritte
ragioni me occorrevano in contrario e mi toglievano da
questa opera. Prima, la presunzione nella quale mi pareva
incorrere comentando io le cose propie, così per la troppa
estimazione che mostravo fare di me medesimo, come perché e'
mi pareva assummere in me quello iudicio che debba essere
d'altri, notando in questa parte l'ingegno di coloro alle
mani de' quali perverranno e mia versi come poco sufficienti
a poterli intendere.</p>
<p>Pensavo, oltr'a questo, potere essere da qualcuno
facilmente ripreso di poco iudicio, avendo consumato el
tempo nel comporre e comentare versi, la materia e subietto
de' quali in gran parte fussi una amorosa passione; e questo
essere molto più reprensibile in me per le continue
occupazioni e publiche e private, le quali mi dovevano
ritrarre da simili pensieri, secondo alcuni non solamente
frivoli e di poco momento, ma ancora pernitiosi e di qualche
preiudicio così all'anima nostra come all'onore del mondo.
E, se questo e il pensare a simili cose è grande errore,
metterle in versi è molto maggiore, ma il comentarle non
pare minore difetto che sia quello di colui che ha fatto uno
lungo e indurato abito nelle male opere, massime perché e
comenti sono reservati per cose teologiche o di filosofia e
importanti grandi effetti, o a edificazione e consolazione
della mente nostra o a utilità dell'umana generazione.
Aggiugnesi ancora a questo che forse a qualcuno parrà
reprensibile, quando bene la materia e subietto fussi per sé
assai degno, avendo scritto e fattone menzione in lingua
nostra materna e vulgare, la quale, dove si parla e è
intesa, per essere molto comune, non pare declini da qualche
viltà, e in que' luoghi dove non è notizia, non può essere
intesa, e però a questa parte questa opera e fatica nostra
pare al tutto vana e come se non fussi fatta.</p>
<p>Queste tre difficultà hanno insino a ora ritardato quello
che più tempo fa avevo proposto, cioè la presente
interpretazione. Al presente ho pur deliberato, vinto, al
mio parere, da migliore ragioni, metterla in opera, pensando
che, se questa mia poca fatica sarà di qualche estimazione e
grata a qualcuno sarà bene collocata e non al tutto vana; se
pure arà poca grazia, sarà poco letta e da pochi vituperata
e, non essendo molto durabile, poco durerà ancora la
reprensione nella quale possa incorrere.</p>
<p>E rispondendo al presente alla prima ragione e a quelli che
di presunzione mi volessino in alcuno modo notare, dico che
a me non pare presunzione l'interpetrare le cose mie, ma più
presto tôrre fatica ad altri; e di nessuno è più proprio
ufficio lo interpetrare che di colui medesimo che ha
scritto, perché nessuno può meglio sapere o elicere la
verità del senso suo come monstra assai chiaramente la
confusione che nasce dalla varietà de' comenti, ne' quali il
più delle volte si segue più tosto la natura propria che la
intenzione vera di chi ha scritto. Né mi pare per questo
fare argomento ch'io tenga troppo conto di me medesimo o
tolga ad altri el giudicarmi, perché credo sia ufficio vero
d'ogni uomo operare tutte le cose a beneficio degli uomini,
o proprio o d'altri. E perché ognuno non nasce atto o
disposto a potere operare quelle cose che sono reputate
prime nel mondo, è da misurare se medesimo e vedere in che
ministerio meglio si può servire all'umana generazione e in
quello esercitarsi, perché e alla diversità delli ingegni
umani e alle necessità della vita nostra non può satisfare
una cosa sola, ancora che sia la prima e più eccellente
opera che possino fare gli uomini; anzi pare che &lt;a questo
non possa satisfare né pure&gt; la contemplazione, la quale
sanza controversia è la prima e più eccellente. E per questo
si conclude non solamente molte opere d'ingegno, ma ancora
molti vili ministerii concorrere di necessità alla
perfezione della vita umana, e essere vero ufficio di tutti
gli uomini, in quel grado che si truovano o dal cielo e
dalla natura o dalla fortuna disposti, servire alla umana
generazione. Io arei bene desiderato potermi essercitare in
maggior' cose; né voglio però per questo mancare in quello
che sopporta lo 'ngegno e forze mie a qualcuno, se non a
molti, e quali, forse più tosto per piacere a me che perché
le cose mie satisfaccino a loro, me hanno confortato a
questo fare, l'autorità e grazia delli quali vale assai
appresso di me. E se non potrò far altra utilità a chi
leggerà li versi miei, almanco qualche poco di piacere se ne
piglierà, perché forse troverranno qualche ingegno
proporzionato e conforme al loro; e se pure qualcuno se ne
ridessi, a me sarà grato che tragga de' versi mia questa
voluttà, ancora che sia piccola, parendomi, massimamente
pubblicando questa interpretazione, sottomettermi più tosto
al giudicio degli altri: con ciò sia che, se da me medesimo
avessi giudicato questi miei versi indegni d'essere letti,
arei fuggito el giudicio degli altri; ma, comentandoli e
publicandoli, fuggo, al mio parere, molto meglio la
presunzione del giudicarmi da me medesimo.</p>
<p>Ora, per respondere alle calunnie di quelli che volessino
accusarmi avendo io messo tempo e nel comporre e nel
comentare cose non degne di fatica o di tempo alcuno, per
essere passione amorose etc., e massime tra molte mie
necessarie occupazioni, dico che veramente con giustizia
sarei dannato, quando la natura umana fussi di tanta
eccellenzia dotata, che tutti gli uomini potessino operare
sempre tutte le cose perfette; ma perché questo grado di
perfezione è stato concesso a molti pochi e a questi pochi
ancora molto rade volte nella vita loro, mi pare si possa
concludere, considerata la imperfezione umana, quelle cose
essere migliori al mondo, nelle quali interviene minore
male.</p>
<p>E giudicando più tosto secondo la natura comune e
consuetudine universale degli uomini, se bene non lo oserei
affermare, pure credo l'amore tra gli uomini non solamente
non essere reprensibile, ma quasi necessario e assai vero
argumento di gentilezza e grandezza d'animo e soprattutto
cagione d'invitare gli uomini a cose degne e eccellenti e
eccitare e riducere in atto quelle virtù che in potenzia
sono nell'anima nostra. Perché, chi cerca diligentemente
quale sia la vera diffinizione dell'amore, trova non essere
altro che appetito di bellezza. E se questo è, tutte le cose
deformi e brutte necessariamente dispiacciono a chi ama. E
mettendo per al presente da parte quello amore, el quale,
secondo Platone, è mezzo a tutte le cose a trovare la loro
perfezione e riposarsi ultimamente nella suprema bellezza,
cioè Dio; parlando di quello amore che s'estende solamente
ad amare l'umana creatura, dico che, se bene questa non è
quella perfezione d'amore che si chiama “sommo bene”,
almanco veggiamo chiaramente contenere in sé tanti beni e
vietare tanti mali che, secondo la comune consuetudine della
vita umana, tiene luogo di bene, massime se è ornata di
quelle circumstanzie e condizioni che si convengono a uno
vero amore, che mi pare sieno due: la prima che se ami una
cosa sola, la seconda che questa tale cosa se ami sempre.
Queste due condizioni male possono cadere se il subietto
amato non ha in sé, a proporzione dell'altre cose umane,
somma perfezione, e se, oltre alle naturali bellezze, non
concorra nella cosa amata ingegno grande, modi e costumi
ornati e onesti, maniere e gesti eleganti, destrezza
d'accorte e dolci parole, amore, constanzia e fede. E queste
cose tutte necessariamente convengono alla perfezione dello
amore, perché, ancora che il principio d'amore nasca dagli
occhi e da bellezza, nondimeno alla conservazione e
perseveranza in esso bisognano quell'altre condizioni,
perché, o se per infermità o per età o per altre cagione si
scolorissi el viso e mancassi in tutto o in parte la
bellezza, restino tutte quell'altre condizione non meno
grate all'animo e al cuore che la bellezza agli occhi. Né
sarebbono ancora queste tali condizioni sufficienti, se
ancora in colui che ama non fusse vera cognizione di queste
condizioni, che presuppone perfezione di iudicio
nell'amante; né potrebbe essere amore della cosa amata verso
colui che ama, se quello che ama non meritassi essere amato,
presupposto l'infallibile iudicio della cosa amata.</p>
<p>E però, chi propone un vero amore, di necessità propone
grande perfezione, secondo la comune consuetudine degli
uomini, così nello amato come in chi ama; e, come avviene di
tutte l'altre cose perfette, credo che questo tale amore sia
suto al mondo molto raro: che tanto più arguisce
l'eccellenzia sua. Chi ama una cosa sola e sempre, di
necessità non pone amore ad altre cose, e però si priva di
tutti gli errori e voluttà, nelle quali comunemente
incorrono gli uomini; e amando persona atta a conoscere e
cercando in ogni modo che può di piacerli, bisogna di
necessità che in tutte le opere sue cerchi dignificarsi e
farsi eccellente tra gli altri, seguitando opere virtuose,
per farsi più degno che può di quella cosa che lui stima
sopra all'altre degnissima, parendogli che in palese e in
occulto, come la forma della cosa amata sempre è presente al
core, così sia presente a tutte l'opere sue, le quali laudi
o riprenda secondo la loro convenienzia, come vero
testimonio e assistente giudice non solo della opera, ma de'
pensieri. E così, parte colla vergogna reprimendo el male,
parte collo stimolo di piacelli eccitando el bene, se pure
questi tali perfettamente non operano, almanco fanno quello
che al mondo è reputato manco male: la quale cosa, rispetto
alla imperfezione umana, al mondo per bene se elegge.</p>
<p>Questo adunque è stato el subietto de' versi miei; e se
pure, con tutte queste ragioni, non risponderò alle
obtrettazioni e calunnie di chi mi volessi dannare, almanco,
come disse el nostro fiorentino poeta, apresso di quegli che
hanno provato che cosa è amore, “spero trovar pietà, non
che perdono”, el giudicio de' quali è assai a mia
satisfazione. Perché, s'egli è vero, come dice Guido
bolognese, che amore e gentilezza si convertino e sieno una
cosa medesima, credo agli uomini basti e solamente sia
espetibile la laude degli alti e gentili ingegni, curandosi
poco degli altri, perché è impossibile fare opera al mondo
che sia da tutti gli uomini laudata. E però chi ha buona
elezione si sforza acquistare laude apresso di quegli che
ancora loro son degni di laude e poco cura l'opinione degli
altri. A me pare si possa poco biasimare quello che è
naturale: nessuna cosa è più naturale che l'appetito
d'unirsi colla cosa bella, e questo appetito è stato
ordinato dalla natura negli uomini per la propagazione della
umana generazione, cosa molta necessaria alla conservazione
dell'umana spezie. E a questo la vera ragione che ci debbe
muovere non è né nobiltà di sangue, né speranza di
possessioni, di ricchezza o altra commodità, ma solamente la
elezione naturale, non sforzata o occupata da alcuno altro
rispetto, ma solamente mossa da una certa conformità e
proporzione che hanno insieme la cosa amata e lo amante, a
fine della propagazione dell'umana spezie. E però sono
sommamente da dannare quelli e quali l'appetito muove ad
amare sommamente le cose che sono fuori di quest'ordine
naturale e vero fine già proposto da noi e da laudare quelli
che, seguitando questo fine, amano una cosa sola
diuturnamente e con somma constanzia e fede.</p>
<p>A me pare che assai copiosamente sia risposto a tale
obietto; e, dato che questo amore, come di sopra abbiamo
detto, sia bene, non pare molto necessario purgare quella
parte che in me parebbe forse più reprensibile per le
diverse occupazioni publiche e private, perché, s'egli è
bene, il bene non ha bisogno di alcuna escusazione, perché
non ha colpa. E se pure qualche scropuloso iudicio non
volessi ammettere queste ragioni, almanco conceda questa
piccola licenzia all'età iuvenile e tenera, la quale non
pare tanto obligata alla censura e iudicio degli uomini, e
nella quale non pare tanto grave qualunche errore, massime
perché, più stimulata a declinare de la via retta e, per la
poca esperienzia, manco si può opponere a quelle cose che la
natura e comune uso degli altri persuadono. Questo dico in
caso che pure fussi stimato errore amare molto con somma
sincerità e fede una cosa, la quale sforza per la perfezione
sua l'amore dello amante: la quale cosa non confesso essere
errore. E se questo è, o per le ragioni dette o avuto
rispetto all'età, né il comporre né il comentare mia versi
fatti a questo proposito mi può essere imputato a grave
errore. E dato che fussi vero che non si convenissi comento
a simile materia, per essere piccola e poco importante o a
edificazione o a contento della mente nostra, dico che, se
questo è, la fatica di questo comento convenirsi
massimamente a me, acciò che altro ingegno di più
eccellenzia che il mio non abbia a consumarsi o a metter
tempo in cose sì basse; e se pure la materia è alta e degna
come pare a me, el chiarirla bene e farla piana e
intelligibile a ciascuno, essere molto utile; e questo, per
quello ho detto di sopra, nessuno il può fare con più chiara
espressione del vero senso che io medesimo. Né io sono stato
el primo che ho comentato versi importanti simili amorosi
subietti, perché Dante lui medesimo comentò alcuna delle sue
canzone e altri versi; e io ho letto il comento di Egidio
romano e Dino del Garbo, eccellentissimi filosofi, sopra a
quella sottilissima canzona di Guido Cavalcanti, uomo al
tempo suo riputato primo dialettico che fussi al mondo, e
inoltre a questi nostri versi vulgari eccellentissimo, come
mostrano tutte le altre sue opere e massime la sopra detta
canzona che comincia: “Donna me prega” etc., la quale non
importa altro che il principio come nasce ne' cuori gentili
amore e gli effetti suoi. E se pure alla purgazione mia non
sono sufficienti né le sopra scritte ragioni né gli essempi,
la compassione almeno mi doverria giustificare, perché,
essendo nella mia gioventù stato molto perseguitato dagli
uomini e dalla fortuna, qualche poco di refrigerio non mi
debbe essere dinegato, el quale solamente ho trovato e in
amare ferventemente e nella composizione e comento de' miei
versi, come più chiaramente faremo intendere quando verreno
alla esposizione di quello sonetto che comincia: “Se tra
gli altri sospir' ch'escon di fore”, etc. Quale sieno sute
le mie maligne persecuzioni, per essere assai publiche è
assai noto, qual sia suta la dolcezza e refrigerio che el
mio dolcissimo e constantissimo amore ha dato a queste, è
impossibile che altri che io lo possi intendere; perché,
quando bene l'avessi ad alcuno narrato, così era impossibile
a lui lo intenderlo, come a me referirne il vero. E però
torno al sopra detto verso del nostro fiorentino poeta, che,
“dove sia chi per pruova intenda amore” (così questo amore
che io ho tanto laudato, come qualche particulare amore e
carità verso di me), “spero trovar pietà non che perdono”.</p>
<p>Resta adunque solamente rispondere alla obiezione che
potessi essere fatta, avendo scritto in lingua vulgare,
secondo il giudicio di qualcuno non capace o degna di alcuna
eccellente materia e subietto. E a questa parte si risponde:
alcuna cosa non essere manco degna per essere più comune,
anzi si prova ogni bene essere tanto migliore, quanto è più
comunicabile e universale, come è di natura sua quello che
si chiama “sommo Bene”; perché non sarebbe sommo, se non
fussi infinito, né alcuna cosa si può chiamare infinita, se
non quella che è comune a tutte le cose. E però non pare che
l'essere comune in tutta Italia la nostra materna lingua li
tolga dignità, ma è da pensare in fatto la perfezione o
imperfezione di detta lingua. E considerando quali sieno
quelle condizioni che danno dignità e perfezione a qualunche
idioma o lingua, a me pare siano quattro; delle quali una o
al più due sieno propie e vere laude della lingua, l'altre
più tosto dependino o dalla consuetudine e oppenione degli
uomini o dalla fortuna. Quella che è vera laude della lingua
è l'essere copiosa e abundante e atta ad esprimere bene il
senso e il concetto della mente. E però si giudica la lingua
greca più perfetta che la latina e la latina più che
l'ebrea, perché l'una più che l'altra meglio esprime la
mente di chi ha o detto o scritto alcuna cosa. La altra
condizione che più degnifica la lingua è la dolcezza e
armonia che resulta più d'una che d'un'altra e benché la
armonia sia cosa naturale e proporzionata con l'armonia
della anima e del corpo nostro, nondimeno a me pare, per la
varietà degli ingegni umani, che tutti non sono bene
proporzionati e perfetti, questa sia più presto oppenione
che ragione, con ciò sia che quelle cose che si giudicano
secondo che comunemente piacciono o non piacciono, paiono
più tosto fondate nella oppenione che nella vera ragione,
massime quelle, el piacere o dispiacere delle quali non si
prova con altre ragioni che coll'apetito. E non ostanti
queste ragioni, non voglio però affermare questa non poter
essere propia laude della lingua, perché, essendo l'armonia,
come è detto, proporzionata alla natura umana, si può
inferire el giudicio della dolcezza di tale armonia
convenirsi a quelli che similmente sono bene proporzionati a
riceverla, el giudicio de' quali debbe essere accettato per
buono, ancora che fussino pochi; perché le sentenzie e
iudicii degli uomini più presto si debbono ponderare che
numerare. L'altra condizione che fa più eccellente una
lingua è quando in una lingua sono scritte cose sottili e
gravi e necessarie alla vita umana, così alla mente nostra
come a utilità degli uomini e salute del corpo: come si può
dire della lingua ebrea per li ammirabili misterii che
contiene, accomodati, anzi necessari all'infallibile verità
della fede nostra; e similmente della lingua greca,
contenente molte scienze metafisiche, naturali e morali,
molto necessarie alla umana generazione. E quando questo
avviene, è necessario confessare che più presto sia degno el
subietto che la lingua perché el subietto è fine e la lingua
è mezzo. Né per questo si può chiamare quella lingua più
perfetta in sé, ma più tosto maggiore perfezione della
materia, che per essa si tratta. Perché, chi ha scritto cose
teologiche, metafisiche, naturali e morali, in quella parte
che degnifica la lingua nella quale ha scritto pare che più
presto reservi la laude nella materia, e che la lingua abbi
fatto l'uficio d'istrumento, el quale è buono o reo secondo
el fine. Resta un'altra sola condizione che dà reputazione
alla lingua, e questo è quando el successo delle cose del
mondo è tale, che facci universale e quasi comune a tutto il
mondo quello che è naturalmente propio d'una città o d'una
provincia sola; e questo si può più presto chiamare felicità
e prosperità di fortuna che vera laude della lingua, perché
l'essere in prezzo e assai celebrata una lingua nel mondo
consiste nella oppenione di quelli tali che assai la
prezzano e stimono. Né si può chiamare vero o propio bene
quello che depende da altri che da se medesimo; perché
quelli tali che l'hanno in prezzo potrebbono facilmente
sprezzarla e mutare oppenione, e quelle condizioni mutarsi,
per le quali, mancando la cagione, facilmente mancherebbe
ancora la degnità e laude di quella. Questa tale degnità di
essere prezzata per successo prospero della fortuna, è molto
appropiata a la lingua latina, perché la propagazione dello
imperio romano l'ha fatta non solamente comune per tutto il
mondo, ma quasi necessaria. E per questo concluderemo che
queste laude esterne, e che dipendono dall'oppinione degli
altri o dalla fortuna, non sieno laude proprie. E però,
volendo provare la degnità della lingua nostra, solamente
dobbiamo insistere nelle prime condizioni e vedere se la
lingua nostra facilmente esprime qualunche concetto della
nostra mente; e a questo nessuna miglior ragione si può
introdurre che l'esperienza. Dante, il Petrarca, il
Boccaccio, nostri poeti fiorentini, hanno, nelli gravi e
dolcissimi versi e orazioni loro, monstro assai chiaramente
con molta facilità potersi in questa lingua esprimere ogni
senso. Perché chi legge la <title>Comedia</title> di Dante vi troverrà
molte cose teologiche e naturali essere con grande destrezza
e facilità espresse; troverrà ancora molto attamente nello
scrivere suo quelle tre generazioni di stilo che sono dagli
oratori laudate, cioè umile, mediocre e alto; e in effetto,
in uno solo, Dante, assai perfettamente assoluto quello che
in diversi auttori, così greci come latini, si truova. Chi
negherà nel Petrarca trovarsi uno stile grave, lepido e
dolce, e queste cose amorose con tanta gravità e venustà
trattate, quanta sanza dubio non si truova in Ovidio,
Tibullo, Catullo e Properzio o alcuno altro latino? Le
canzone e sonetti di Dante sono di tanta gravità, sottilità
e ornato, che quasi non hanno comparazione. In prosa e
orazione soluta, chi ha letto il Boccaccio, uomo dottissimo
e facundissimo, facilmente giudicherà singulare e sola al
mondo non solamente la invenzione, ma la copia e eloquenzia
sua. E considerando la opera sua del <title>Decameron</title>, per la
diversità della materia, ora grave, ora mediocre e ora
bassa, e contenente tutte le perturbazioni che agli uomini
possono accadere d'amore e odio, timore e speranza, tante
nuove astuzie e ingegni, e avendo a sprimere tutte le nature
e passioni degli uomini che si trovono al mondo, sanza
controversia giudicherà nessuna lingua meglio che la nostra
essere atta a esprimere. E Guido Cavalcanti, di chi di sopra
facemmo menzione, non si può dire quanto commodamente abbi
insieme coniunto la gravità e la dolcezza, come mostra la
canzona sopra detta e alcuni sonetti e ballate sue
dolcissime. Restono ancora molti altri gravi e eleganti
scrittori, la menzione de' quali lasceremo più tosto per
fuggire prolissità che perché e' non ne siano degni. E però
concluderemo più tosto essere mancati alla lingua uomini che
la essercitino, che la lingua agli uomini e alla materia; la
dolcezza e armonia della quale, a chi per essersi assuefatto
con essa ha con lei qualche proporzione, veramente è
grandissima e atta a muover molto.</p>
<p>Queste che sono e che forse a qualcuno potrebbono pure
parere propie laude della lingua, mi paiono assai
copiosamente nella nostra; e per quello che insino ad ora
massime da Dante è suto trattato nell'opera sua, mi pare non
solamente utile, ma necessario per li gravi e importanti
effetti, che li versi suoi sieno letti, come monstra lo
essemplo per molti comenti fatti sopra alla sua <title>Commedia</title>
da uomini dottissimi e famosissimi, e le frequenti
allegazioni che da santi e eccellenti uomini ogni dì si
sentono nelle loro pubbliche predicazioni. E forse saranno
ancora scritte in questa lingua cose sottile e importante e
degne d'essere lette; massime perché insino a ora si può
dire essere l'adolescenzia di questa lingua, perché ognora
più si fa elegante e gentile. E potrebbe facilmente, nella
iuventù e adulta età sua, venire ancora in maggiore
perfezione; e tanto più aggiugnendosi qualche prospero
successo e augumento al fiorentino imperio, come si debbe
non solamente sperare, ma con tutto lo ingegno e forze per
li buoni cittadini aiutare: pure questo, per essere in
potestà della Fortuna e nella voluntà dello infallibile
iudicio di Dio, come non è bene affermarlo, non è ancora da
disperarsene. Basta, per al presente, fare questa
conclusione: che di quelle laude, che sono propie della
lingua, la nostra ne è assai bene copiosa; né giustamente ce
ne possiamo dolere. E per queste medesime ragioni nessuno mi
può riprendere se io ho scritto in quella lingua nella quale
io sono nato e nutrito, massime perché e la ebrea e la greca
e la latina erono nel tempo loro tutte lingue materne e
naturali, ma parlate o scritte più accuratamente e con
qualche regola o ragione da quelli che ne sono in onore e in
prezzo, che generalmente dal vulgo e turba populare.</p>
<p>Pare con assai sufficienti ragioni provato la lingua nostra
non essere inferiore ad alcuna dell'altre; e però, avendo in
genere la perfezione d'essa dimostro, iudico molto
conveniente ristringersi al particolare e venire dalla
generalità a qualche proprietà, quasi come dalla
circunferenzia al centro. E però, sendo mio primo proposito
la interpretazione de' miei sonetti, mi sforzerò mostrare,
tra gli altri modi degli stili vulgari e consueti per chi ha
scritto in questa lingua, lo stile del sonetto non essere
inferiore al ternario o a la canzona o a altra generazione
di stile vulgare, arguendo da la difficultà, perché la
virtù, secondo e filosofi, consiste circa el difficile.</p>
<p>È sentenzia di Platone che il narrare brevemente e
dilucidamente molte cose non solo pare mirabile tra gli
uomini, ma quasi cosa divina. La brevità del sonetto non
comporta che una sola parola sia vana; e il vero subietto e
materia de' sonetti per questa ragione debbe essere qualche
acuta e gentile sentenzia, narrata attamente e in pochi
versi ristretta, fuggendo la oscurità e durezza. Ha grande
similitudine e conformità questo modo di stilo collo
epigramma quanto all'acume della materia e alla destrezza
dello stile, ma è degno e capace il sonetto di sentenzie più
gravi, e però diventa tanto più difficile. Confesso el
ternario essere più alto e grande stile e quasi simile
all'eroico; né per questo però più difficile, perché ha el
campo più largo, e quella sentenzia, che non si può
ristrignere in due e in tre versi sanza vizio di chi scrive,
nel ternario si può ampliare. Le canzone mi pare abbino
grande similitudine colla elegia, ma credo, o per natura
dello stile nostro o per la consuetudine di chi ha scritto
insino a qui canzone, lo stile della canzone non sanza
qualche poco di pudore ametterebbe molte cose non solamente
leggieri e vane, ma troppo molle e lascive, le quali
comunemente si trovono scritte nelle latine elegie. Le
canzone ancora, per avere più larghi spazii dove possino
vagare, non reputo tanto difficile stile quanto quello del
sonetto. E questo si può assai facilmente provare colla
sperienzia: perché chi ha composto sonetti e se è ristretto
a qualche certa e sottile materia, con grande difficultà ha
fuggito la oscurità e durezza dello stile; e è grande
differenzia dal comporre sonetti in modo che le rime
sforzino la materia, a quello che la materia sforzi le rime.
E mi pare ne' versi latini sia molto maggiore libertà che
non è ne' versi volgari, perché nella lingua nostra, oltre
a' piedi che più tosto per natura che per altra regola è
necessario servare ne' versi, concorre ancora questa
difficultà delle rime, la quale, come sa chi l'ha provato,
disturba molte e belle sentenzie, né permette si possino
narrare con tanta facilità e chiarezza. E che el nostro
verso abbia e sua piedi, si prova perché si potrebbono fare
molti versi contenenti undici sillabe sanza aver suono di
versi o alcun'altra differenzia dalla prosa. Concluderemo
per questo el verso vulgare essere molto difficile, e, tra
gli altri versi, lo stile del sonetto difficillimo, e per
questo degno d'essere in prezzo quanto alcuno degli altri
stili vulgari. Né per questo voglio inferire li miei sonetti
essere di quella perfezione che ho detto convenirsi a tal
modo di stile; ma, come dice Ovidio di Fetonte, per al
presente mi basta aver tentato quello stile che appresso e
vulgari è più eccellente, e se non ho potuto aggiugnere alla
perfezione sua o conducere questo curro solare, almanco mi
sia in luogo di laude lo ardire d'avere tentato questa via,
ancora che con qualche mio mancamento le forze mi sieno
mancate a tanta impresa.</p>
<p>Parrà forse suto questo nostro proemio e troppo prolisso e
maggiore preparazione che non è in sé lo effetto. A me pare
non sanza vera necessità essere suto alquanto copioso: e
considerando la inezia di questi miei versi, ho giudicato
abbino bisogno di qualche ornamento, el quale si conviene a
quelle cose che per loro natura sono poche ornate, né si
conveniva minore escusazione alle colpe, che forse mi
sarebbono sute attribuite. E però, assoluta questa parte,
verremo alla esposizione de' sonetti, fatto prima alquanto
de argumento che pare necessario a questi primi quattro
sonetti.</p></div1>
</front>
<body>
<div1 type="parte">
<head><add resp="ed">Argumento</add></head>
<p>Forse qualcuno giudicherà poco conveniente principio a'
versi miei cominciando non solamente fuora della
consuetudine di quelli che insino a qui hanno scritto simili
versi, ma, come pare <foreign lang="lat">prima facie</foreign>, pervertendo quasi
l'ordine della natura, mettendo per principio quello che in
tutte le cose umane suole essere ultimo fine; perché li
primi quattro sonetti furono da me composti per la morte
d'una, che non solo estorse questi sonetti da me, ma le
lacrime universalmente dagli occhi di tutti gli uomini e
donne, che di lei ebbono alcuna notizia: e però, non ostante
che paia cosa molto assurda, cominciando io dalla morte, a
me pare principio molto conveniente, per le ragioni che
diremo apresso.</p>
<p>È sentenzia de' buoni filosofi la corruzione d'una cosa
essere creazione d'un'altra, e il termine e fine d'uno male
essere grado e principio d'un altro; e questo di necessità
avviene, perché, essendo la forma e spezie, secondo e
filosofi, immortale, di necessità si conviene sempre si
muova della materia, e di questo perpetuo moto
necessariamente nasce una continua generazione di cose
nuove, le quale essendo sanza intermissione di tempo alcuno
e con una brevissima presenzia dello essere delle cose e
dello stato d'esse in quella tale qualità o forma, bisogna
confessare il fine d'una cosa essere principio d'un'altra.</p>
<p>E secondo Aristotele, la privazione è principio delle cose
create, e per questo si conclude nelle cose umane fine e
principio essere una medesima cosa; non dico già fine e
principio d'una cosa medesima, ma quello che è fine d'una
cosa, <emph>immediate</emph> è principio d'un'altra. E se questo è,
molto convenientemente la morte è principio a questa nostra
opera; e tanto più perché chi essamina più sottilmente,
troverrà el principio dell'amorosa vita procedere dalla
morte, perché chi vive ad amore, muore prima a l'altre cose.
E se lo amore ha in sé quella perfezione che già abbiamo
detto, è impossibile venire a tale perfezione se prima non
si muore quanto alle cose più imperfette. Questa medesima
sentenzia pare abbino seguito Omero, Virgilio e Dante, delli
quali Omero manda Ulisse appresso agl'inferi, Virgilio,
Enea, Dante lui medesimo perlustra lo inferno, per mostrare
che alla perfezione si va per questa via. Ma è necessario,
dopo la cognizione delle cose imperfette, quanto a quelle,
morire; perché, po' che Enea è giunto a' campi elisii e
Dante condotto in paradiso, mai più si sono ricordati dello
inferno. E arebbe Orfeo tratto Euridice dello inferno e
condottola tra quegli che vivano, se non fussi rivoltosi
verso lo 'nferno: che si può interpetrare Orfeo non essere
veramente morto, e per questo non essere agiunto alla
perfezione della felicità sua, di avere la sua cara
Euridice. E però il principio della vera vita è la morte
della vita non vera. Né per questo pare posto sanza qualche
buono respetto la morte per principio de' versi nostri. </p>
<space type="stacco-narrativo"/>
<p>Morì, come disopra dicemo, nella città nostra una donna, la
quale se mosse a compassione generalmente tutto el populo
fiorentino, non è gran meraviglia, perché di bellezza e
gentilezza umana era veramente ornata quanto alcuna che
innanzi a lei fussi suta. E fra l'altre sue eccellenti dote
aveva così dolce e attrattiva maniera, che tutti quelli che
con lei avevono qualche domestica notizia credevono da essa
sommamente essere amati. Le donne ancora e giovane sue
equali non solamente di questa sua eccellentia tra l'altre
non avevono invidia alcuna, ma sommamente essaltavano e
laudavano la biltà e gentilezza sua, per modo che
impossibile pareva a credere che tanti uomini sanza gelosia
l'amassino e tante donne sanza invidia la laudassino. E se
bene la vita sua, per le sue degnissime condizioni, a tutti
la facessi carissima, pure la compassione della morte e per
la età molto verde e per la bellezza, che così morta, forse
più che mai alcuna viva, monstrava, lasciò di lei uno
ardentissimo desiderio. E perché da casa al luogo della
sepoltura fu portata scoperta, a tutti che concorsono per
vederla mosse grande copia di lacrime. De' quali, in quegli
che prima n'avevono alcuna notizia, oltre alla compassione
nacque ammirazione che lei nella morte avessi superato
quella bellezza che, viva, pareva insuperabile. In quelli
che prima non la conoscevano nasceva uno dolore e quasi
rimordimento di non avere conosciuto sì bella cosa prima che
ne fussino al tutto privati, e allora conosciutola per
averne perpetuo dolore. Veramente in lei si verificava
quello che dice il nostro Petrarca: “Morte bella pareva nel
suo bel viso”.</p>
<p>Essendo adunque questa tale così morta, tutti e fiorentini
ingegni, come si conveniva in tale publica iattura,
diversamente e si dolsono, chi in versi e chi in prosa,
della acerbità di questa morte, e si sforzorono laudarla,
ciascuno secondo la facultà del suo ingegno, tra li quali io
ancora volsi essere, e accompagnare ancora io le lacrime
loro colli infrascritti sonetti, de' quali el primo comincia
“Oh chiara stella, che co' raggi tuoi”:</p>
<div2 type="parte">
<head><add resp="ed">I</add></head>
<lg type="sonetto">
<lg>
<l>O chiara stella, che coi raggi tuoi</l>
<l>togli alle tue vicine stelle il lume,</l>
<l>perché splendi assai più del tuo costume?</l>
<l>Perché con Febo ancor contender vuoi?</l></lg>
<lg>
<l>Forse i belli occhi, quali ha tolti a noi</l>
<l>Morte crudel, che omai troppo presume,</l>
<l>accolti hai in te: adorna del lor lume,</l>
<l>il suo bel carro a Febo chieder puoi.</l></lg>
<lg>
<l>O questa o nuova stella che tu sia,</l>
<l>che di splendor novello adorni il cielo,</l>
<l>chiamata esaudi, o nume, e voti nostri:</l></lg>
<lg>
<l>leva dello splendor tuo tanto via,</l>
<l>che agli occhi, che han d'eterno pianto zelo,</l>
<l>sanza altra offension lieta ti mostri.</l></lg>
</lg>
<p>Era notte, e andavamo insieme parlando di questa comune
iattura uno carissimo amico mio e io; e così parlando e
essendo el tempo molto sereno, voltando gli occhi a una
chiarissima stella, la quale verso l'occidente si vedeva, di
tanto splendore certamente, che non solamente di gran lunga
l'altre stelle superava, ma era tanto lucida che faceva fare
qualche ombra a quelli corpi che a tale luce si opponevano,
e avendone da principio ammirazione, io, vòlto a questo mio
amico, dissi: “Non ce ne maravigliamo, perché l'anima di
quella gentilissima o è transformata in questa nuova stella
o se è coniunta con essa. E se questo è, non pare mirabile
questo splendore; e però, come fu la bellezza sua, viva, di
gran conforto agli occhi nostri, confortiamogli al presente
colla visione di questa chiarissima stella. E se la vista
nostra è debole e frale a tanta luce, preghiamo el nume,
cioè la divinità sua, che li fortifichi, levando una parte
di tanto splendore, per modo che sanza offenzione degli
occhi la possiamo alquanto contemplare. E per certo, essendo
ornata della bellezza di colei, non è prosuntuosa volendo
vincere di splendore l'altre stelle, ma ancora potrebbe
contendere con Febo e domandarli el suo carro, per essere
auttrice lei del giorno. E se questo è, che sanza
presunzione questa stella possi fare questo, grandissima
presunzione è suta quella della morte, avendo manomessa
tanta eccellentissima bellezza e virtù”. Parendomi questi
ragionamenti assai buona materia a uno sonetto, mi parti' da
quello amico mio, e composi el presente sonetto, nel quale
parlo alla sopradetta stella.
</p></div2>
<div2 type="parte">
<head><add resp="ed">II</add></head>
<lg type="sonetto">
<lg>
<l>Quando el sol giù dall'orizzonte scende,</l>
<l>rimiro Clizia pallida nel volto,</l>
<l>e piango la sua sorte, che li ha tolto</l>
<l>la vista di colui che ad altri splende.</l></lg>
<lg>
<l>Poi, quando di novella fiamma accende</l>
<l>l'erbe, le piante e' fior' Febo, a noi vòlto,</l>
<l>l'altro orizzonte allor ringrazio molto</l>
<l>e la benigna Aurora che gliel rende.</l></lg>
<lg>
<l>Ma, lasso, io non so già qual nuova Aurora</l>
<l>renda al mondo il suo Sole! Ah, dura sorte,</l>
<l>che noi vestir d'eterna notte volse!</l></lg>
<lg>
<l>O Clizia, indarno speri vederlo ora!</l>
<l>Tien' li occhi fissi, infin li chiugga morte,</l>
<l>all'orizzonte estremo che tel tolse.</l></lg>
</lg>
<p>Morì questa eccellentissima donna del mese d'aprile, nel
quale tempo la terra si suole vestire di diversi colori di
fiori molto vaghi agli occhi e di grande recreazione
all'animo. Mosso io a questo piacere, per certi mia
amenissimi prati solo e pensoso passeggiavo e, tutto
occupato nel pensiero e memoria di colei, pareva che tutte
le cose reducessi a suo proposito. E però, guardando tra
fiore e fiore, vidi tra gli altri quel piccolo fiore che
vulgarmente chiamiamo tornasole, e da' latini detto
<foreign lang="lat">clitia</foreign>, nel quale fiore, secondo Ovidio, si transformò
una ninfa, Clizia chiamata, la quale amò con tanta veemenzia
e ardore il Sole, che così conversa in fiore sempre al sole
si rivolge e tanto, quanto può, questo suo amante vagheggia.
Rimirando io adunque questo amoroso fiore palido, come è
natura degli amanti, e perché veramente il fiore è di colore
palido, perché è giallo e bianco, mi venne compassione della
sorte sua, perché, essendo già vicino alla sera, pensavo che
presto perderebbe la dolcissima visione dello amato suo,
perché già el sole s'apressava al nostro orizzonte, che
privava Clizia della sua amata vista; il dolore della quale
era ancora maggiore, perché quello che era negato a lei era
comune a molti altri, cioè agli occhi di coloro che sono
chiamati antipodi, a' quali splende il sole quando noi ne
siamo privati e la notte de' quali a noi fa giorno. Da
questo pensiero entrai in uno altro: che, se bene lei per
una notte perdeva questa diletta visione, almanco la mattina
seguente gli era concesso el rivederla, perché, come
l'orizzonte occidentale gliene toglie, l'orientale gliele
rende, e la benigna Aurora, piatosa allo amore di Clizia, di
nuovo gliele monstra. E io ancora ringrazio per questo
l'orientale orizzonte che gliel rende, perché è cosa molto
naturale e umana avere compassione agli aflitti, massime a
quegli che hanno qualche similitudine d'afflizione con noi.
Questa sorte di Clizia, diversa e alterna, mi fece dipoi
pensare quanto era più dura e iniqua sorte quella di colui
che desidera assai vedere la cosa, el vedere della quale
necessariamente gli è interdetto non per una notte, ma per
sempre. Veggo quale Aurora rende a Clizia el suo sole, ma
non so quale altra Aurora renda al mondo questo altro Sole,
cioè gli occhi di colei. E se questo Sole non può tornare,
di necessità agli occhi di quelli che non hanno altra luce
bisogna sia sempre notte, perché non è altro la notte che
privazione del lume del sole. E però durissima sorte è
quella di colui che con assai desiderio aspetta quello che
non può avere; né questo tale può avere altro refriggerio
che ricordarsi e tenere gli occhi della mente sua fissi a
quello che ha più amato e che gli è suto più caro; perché,
come credo avenga a Clizia, che la sera resta vòlta col viso
verso l'orizzonte occidentale, che è quello che gli ha tolta
la visione del sole, insino che la mattina el sole la
rivolta all'oriente, così questo novello Clizia non può
avere maggiore refriggerio che tenere la mente e il pensiero
vòlto all'ultime impressioni e più care cose del suo Sole,
che sono a similitudine dello orizzonte occidentale, che lo
hanno privato della sua amata visione. Possiamo ancora dire
questo ultimo orizzonte intendersi la morte di questa
gentilissima. Però che orizzonte non vuole dire altro che
l'ultimo termine, di là dal quale gli occhi umani non
possono vedere; come diciamo, se 'l sole tramonta,
quell'ultimo luogo di là dal quale el sole non si vede più,
e quando si leva, el primo luogo dove el sole appare. E però
convenientemente possiamo chiamare la morte quell'orizzonte
che ne tolse la vista degli occhi suoi, al quale questo
nuovo Clizia, cioè lo amatore degli occhi suoi, debbe tenere
gli occhi fissi e fermi, venendo in considerazione che
ciascuna cosa mortale, ancora che bella e eccellentissima,
di necessità muore. E questa tale considerazione suole
essere grande e efficace remedio a consolare ogni dolore e a
mostrare agli uomini che le cose mortali si debbono amare
come cose finite e sottoposte alla necessità della morte. E
chi considera questo in altri, può facilmente conoscere
questa condizione e necessità in se medesimo, servando
quello sapientissimo detto che nel tempio d'Appolline era
scritto: “Nosce te ipsum”, perseverando in questo pensiero
infino che la morte venga, la quale renderà el Sole suo a
questo nuovo Clizia, come l'Aurora lo rende a Clizia già
convertita in fiore, perché allora l'anima, sciolta dal
corpo, potrà considerare la bellezza dell'anima di costei,
molto più bella che quella la quale era prima visibile agli
occhi, perché la luce degli occhi umani è come ombra
respetto alla luce dell'anima. E così come la morte di colei
è stata orizzonte all'occaso del sole degli occhi suoi, così
la morte di questo nuovo Clizia sarà l'orizzonte orientale
che renderà a lui el suo Sole, come l'Aurora lo rende a
Clizia già conversa in fiore. Questo pensiero adunque
parendomi fussi assai conveniente materia da mettere in
versi, feci el presente sonetto. </p></div2>
<div2 type="parte">
<head><add resp="ed">III</add></head>
<lg type="sonetto">
<lg>
<l>Di vita il dolce lume fuggirei</l>
<l>a quella vita che altri morte appella,</l>
<l>ma morte è sì gentile oggi e sì bella,</l>
<l>ch'io credo che morir vorran li dèi.</l></lg>
<lg>
<l>Morte è gentil, poich'è stata in colei</l>
<l>che è or del ciel la più lucente stella;</l>
<l>io, che gustar non vo' dolce poi che ella</l>
<l>è morta, seguirò questi anni rei.</l></lg>
<lg>
<l>Piangeran sempre gli occhi, e 'l tristo core</l>
<l>sospirerà del suo bel sol l'occaso,</l>
<l>lor di lui privi, e 'l cor d'ogni sua speme.</l></lg>
<lg>
<l>Piangerà meco dolcemente Amore,</l>
<l>le Grazie e le sorelle di Parnaso:</l>
<l>e chi non piangeria con queste insieme?</l></lg>
</lg>
<p>È comunemente natura degli amanti e pasto della amorosa
fame pensieri tristi e maninconici, pieni di lacrime e
sospiri; e questo comunemente è nella maggiore allegrezza e
dolcezza loro. Credo ne sia cagione che lo amore, che è solo
e diuturno, procede da forte immaginazione, e questo può
male essere, se l'omore malencolico nello amante non
predomina, la natura del quale è sempre aver sospetto e
convertire ogni evento o prospero o avverso in dolore e
passione. Se questa è propia natura degli amanti, certamente
il dolore loro è maggiore che quello delli altri uomini,
quando a questa propietà naturale se aggiugne accidente per
sé doloroso e lacrimoso; nessuna cosa può accadere allo
amante degna di più dolore e lacrime che la perpetua
privazione della cosa amata. Di qui si può presummere quanto
dolore dessi la morte di colei a quelli che sommamente
l'amavono, che ragionevolmente fu el maggiore che possi
provare uno uomo. È natura de' melancolici, come abbiamo
detto essere gli amanti, nel dolore non cercare altro
rimedio che accumulazione di dolore e avere in odio e
fuggire ogni generazione di refriggerio e consolazione; e
però, se qualche volta per rimedio di questo acerbissimo
dolore si poneva inanzi degli occhi la morte, in quanto era
fine di questa dolorosa passione, era odiata da me; e tanto
più doveva essere odiata, quanto la morte, per essere stata
negli occhi di colei, si poteva stimare più dolce e più
gentile, perché, essendo comunicata a una cosa gentilissima,
di necessità participava di quella qualità che tanto copiosa
aveva trovato in lei. E pensando quanto per questo fussi
fatta gentile la morte, credevo gli dèi immortali dovere
mutare sorte e ancora loro volere gustare la gentilezza
della morte. E se questo era, io, per mia natura desiderando
solamente dolore e non gustare alcuna cosa dolce, per più
mio dolore elleggevo seguitare questi anni della vita, acciò
ch'el mio dolore fussi più diuturno e che gli occhi
potessino più tempo piangere e il cuore più lungamente
sospirare l'occaso, cioè la morte del mio sole, e gli occhi
privati della loro dolcissima visione e il cuore d'ogni sua
speranza e conforto; piangendo e sospirando in compagnia
d'Amore, delle Grazie e delle Muse, a' quali è così
conveniente il pianto e il dolore, come agli occhi e al
cuore mio. Perché, come gli occhi e 'l cuore hanno perduto
quello fine al quale da Amore erano suti ordinati e
destinati, così Amore debbe ancora lui piangere, perché
aveva posto lo 'mperio e fine suo negli occhi di costei, e
le Grazie tutti e doni e virtù loro nella sua bellezza, le
Muse la gloria del loro coro in cantare le sue degnissime
laude. Adunque convenientemente el pianto a tutti quegli
conviene, e chi non piangessi con questi, bisogna sia uomo
al tutto sanza parte o d'amore o di grazia, e però ciascuno
debbe piangere, alcuni per non essere, altri per non parere
almeno rebelli da tanta gentilezza. Questi effetti arei
voluto esprimere nel presente sonetto.
</p></div2>
<div2 type="parte">
<head><add resp="ed">IV</add></head>
<lg type="sonetto">
<lg>
<l>In qual parte andrò io, ch'io non ti truovi,</l>
<l>trista memoria? In quale oscuro speco</l>
<l>fuggirò io, che sempre non sia meco,</l>
<l>trista memoria, che al mio mal sol giovi?</l></lg>
<lg>
<l>Se in prato lo qual germini fior' nuovi,</l>
<l>se all'ombra d'arbuscei verdi m'arreco,</l>
<l>veggo un corrente rivo, io piango seco:</l>
<l>che cosa è, ch'e miei pianti non rinnuovi?</l></lg>
<lg>
<l>S'io torno all'infelice patrio nido,</l>
<l>tra mille cure questa in mezzo siede</l>
<l>del cor, che come suo, consuma e rode.</l></lg>
<lg>
<l>Che debb'io fare omai, a che mi fido?</l>
<l>Lasso, che sol sperar posso merzede</l>
<l>da morte, che oramai troppo tardi ode!</l></lg>
</lg>
<p>Non si maraviglierà alcuno, el cuore del quale è suto
d'amoroso fuoco acceso, trovando in questi versi diverse
passioni e affetti molto l'uno all'altro contrarii.</p>
<p>Perché, non essendo amore altro che una gentile passione,
sarebbe più presto maraviglia che uno amante avessi mai
punto di quiete o vita uniforme. E però, se ne' nostri e
negli altrui amorosi versi spesso si truova questa varietà e
contradizione di cose: “questo è privilegio degli amanti, /
sciolti da tutte qualitate umane”, perché alcuna ragione
non se ne può dire, né trovare modo o consiglio in quelle
cose che solo la passione regge. Pare il presente sonetto
molto contrario al precedente, perché, come quello fugge
ogni generazione di consolazione e pare si pasca e del
presente dolore e della speranza d'averlo ancora maggiore,
questo mostra avere cerco diverse ragioni di consolazione,
e, se bene indarno, molte cose avere provate, perché questa
acerbissima memoria della morte di colei fuggissi
dall'animo; e in fine monstra qualche desiderio della morte,
dal quale el precedente è in tutto alieno. Chi sente
eccessivo dolore, comunemente in due modi fa prova di
mitigarlo, cioè o che qualche cosa amena, dolce e piacevole
adolcisca el dolore, o che qualche pensiero grave e
importante lo cacci; e comunemente s'elegge prima quello
rimedio che più è facile e dolce. E però sentendo io
l'acerbità di questa memoria, andavo cercando o qualche
luogo solitario e ombroso, o l'amenità di qualche verde
prato, come ancora testifica el comento del secondo sonetto,
o mi ponevo presso a qualche chiara e corrente acqua o
all'ombra di qualche verde arbucello. Ma interveniva come a
quello che è agravato d'infermità, el quale, avendo corrotto
el gusto, se bene diverse spezie di delicati cibi gli sono
amministrati, di tutti cava un medesimo sapore, che converte
la dolcezza di que' cibi in amaritudine. Così quanto più
letizia dovevano porgere al cuore mio queste cose diverse e
amene, perché el gusto mio era corrotto e l'animo disposto
alle lacrime, tutte multiplicavono el dolore mio, e la
memoria di colei, che in ogni luogo e tempo era presente, mi
monstrava con molto maggiore amaritudine che l'ordinario
tutte quelle cose. E se bene questa memoria era durissima e
molesta, pure, come abbiamo detto dello infermo, el quale se
bene e cibi tutti rapportono al gusto amaritudine, pure lo
nutriscono e sono cagione che viva, così di questo
amarissimo cibo della memoria sua si sostentava la mia vita:
e in effetto contro a questo male nessuno migliore antidoto
o remedio si trovava che el male medesimo; né si poteva
vincere quel pensiero se non col medesimo pensiero, perché
altra dolcezza non restava al cuore che questa amarissima
memoria, e però sola questa giovava al mio male. Essendo
adunque necessario ricorrere al secondo rimedio, fuggivo di
questi dilettevoli luoghi nel freto e tempesta delle civili
occupazioni. Questo rimedio ancora era scarso, perché,
avendo quella gentilissima preso el dominio del mio cuore e
una volta fattolo suo, tra tutti gli altri pensieri, el
pensiero e memoria di lei stava in mezzo del cuore e, a
dispetto di tutte l'altre cure, come sua cosa, se lo
consumava; perché cura non vuole dire altro se non quella
cosa che arde e consuma el cuore. E però, non potendo né
coll'uno né coll'altro modo levarmi da tanta amaritudine e
acerbità, non vi restava altro remedio e speranza che quello
della morte, la quale troppo tardi ode: che si può
interpetrare così per non avere voluto prima udire e prieghi
di tanti che a lei desideravono la vita, come perché
l'afflizione sentita dopo la morte sua, non avendo altro
remedio che la morte, era sì grande, che ogni indugio e
dilazione della morte, ancora che piccolo, pareva
insopportabile.</p></div2></div1>
<div1 type="parte">
<head><add resp="ed">Nuovo argumento</add></head>
<p>Avendo assoluto la esposizione de' quattro precedenti
sonetti e essendo quelli che seguono molto differenti, par
necessario, per maggiore dilucidazione, fare prima uno nuovo
argumento, el quale sia comune a tutti li seguenti sonetti,
acciò che si verifichi quello che di sopra abbiamo detto,
cioè che la morte sia stata convenevole principio a questa
nuova vita, come mi sforzerò di monstrare appresso.</p>
<p>Nascono tutti gli uomini con uno naturale appetito di
felicità e a questo, come a vero fine, tendono tutte le
opere umane. Ma, però che è molto difficile a conoscere che
cosa sia felicità e in che consista e, se pure si conosce,
non è minore difficultà el poterla conseguire, dagli uomini
per diverse vie si cerca: e però, da poi che in genere e in
confuso gli uomini questo se hanno proposto per fine,
cominciano chi in uno e chi in uno altro modo a cercare di
trovarlo; e così da quella generalità ristrignendosi a
qualche cosa propia e particulare, diversamente
s'affaticano, ciascuno secondo la natura e disposizione sua,
onde nasce la varietà degli studi umani e l'ornamento e
maggiore perfezione del mondo per la diversità delle cose,
simile all'armonia e consonanzia che resulta di diverse voce
concorde. E a questo fine Colui che mai non erra ha fatto
oscura e difficile la via della perfezione. E così si
conosce l'opere nostre e la intelligenzia umana avere
principo dalle cose più note, venendo da quelle alle manco
note. Né è dubio alcuno essere di più facile cognizione le
cose in genere che in spezie e particulare; dico secondo il
discorso dell'umana intelligenzia, la quale non può avere
vera diffinizione d'alcuna cosa, se prima non procede la
notizia universale di quella.</p>
<p>Fu adunque la vita e morte di colei che abbiamo detto a me
notizia universale de amore e cognizione in confuso che cosa
fussi amorosa passione; per la quale universale cognizione
divenni poi alla cognizione particulare della mia dolcissima
e amorosa pena, come diremo appresso. Imperò che, essendo
morta la donna che di sopra abbiamo detto, fu da me e
laudata e deplorata nelli precedenti sonetti come publico
danno e iattura comune, e fui mosso da uno dolore e
compassione che molti e molti altri mosse nella città
nostra, perché fu dolore molto universale e comune. E se
bene nelli precedenti versi sono scritte alcune cose che più
tosto paiono da privata e grande passione dettate, mi
sforzai, per meglio satisfare a me medesimo e a quegli che
grandissima e privata passione avevono della sua morte,
prepormi inanzi agli occhi di avere ancora io perduto una
carissima cosa e introdurre nella mia fantasia tutti gli
affetti che fussino atti a muovere me medesimo, per potere
meglio muovere altri. E stando in questa immaginazione,
cominciai meco medesimo a pensare quanto fussi dura la sorte
più di quelli che assai avevono amato questa donna e cercare
colla mente se alcuna altra ne fussi nella città degna di
tanto amore e laude. E stimando che grandissima felicità e
dolcezza fussi quella di colui, el quale o per ingegno o per
fortuna avessi grazia di servire una tale donna, stetti
qualche spazio di tempo cercando sempre e non trovando cosa
che al giudicio mio fussi degna d'uno vero e constantissimo
amore. E essendo già quasi fuora d'ogni speranza di poterla
trovare, fece in uno punto più el caso che in tanto tempo
non aveva fatto la esquisita diligenzia mia; e forse Amore,
per monstrare a me meglio la sua potenza, volle manifestarmi
tanto bene in quello tempo, quando al tutto me ne pareva
essere disperato.</p>
<p>Facevasi nella nostra città una publica festa, dove
concorsono molti uomini e quasi tutte le giovene nobile e
belle. A questa festa quasi contro a mia voglia, credo per
mio destino, mi condussi con alcuni compagni e amici miei,
perché ero stato per qualche tempo assai alieno da simili
feste, e, se pure qualche volta m'erono piaciute, procedeva
più presto da una certa voglia ordinaria di fare come gli
altri giovani, che da grande piacere che ne traessi. Era,
tra l'altre donne, una agli occhi mia di somma bellezza e di
sì dolci e attrattivi sembianti, che cominciai, veggendola,
a dire: “Se questa fussi di quella dilicatezza, ingegno e
modi che fu quella morta che abbiamo detta, certo in costei
e la bellezza e vaghezza e forza degli occhi è molto
maggiore”. Dipoi, parlando con alcuno che di lei aveva
qualche notizia, trovai molto bene rispondere gli affetti,
non così a ciascuno comuni, a quello che la bellezza sua e
massime gli occhi monstravono, nelli quali si verificava
molto quello che dice Dante in una sua canzona parlando
degli occhi della donna sua: “Ella vi reca Amor come a suo
loco”. Veramente, quando la natura gli creò, non fece
solamente dua occhi, ma el vero luogo dove stessi Amore e
insieme la morte, o vero vita e felicità degli uomini che
fiso gli riguardassino, secondo che da loro fussino amati o
odiati. Cominciai allora in quel punto ad amare con tutto el
cuore quella apparente bellezza, e di quello che non
appariva, la oppinione e indizio, che ne dava tanto dolce e
peregrino aspetto, mi fece nascere uno incredibile
desiderio; e dove prima mi maravigliavo non trovando cosa
che io giudicassi degna d'uno sincero amore, cominciai avere
maggiore ammirazione, avendo veduto una donna che tanto
eccedesse la bellezza e grazia della sopradetta morta. E in
effetto, tutto del suo amore acceso, mi sforzai
diligentemente investigare quanto fussi gentile e accorta e
in parole e in fatti; e in effetto trovai tanto eccellente
tutte le sue condizioni e parti, che molto difficilmente
conoscere si poteva qual fussi maggiore bellezza in lei, o
del corpo o dell'ingegno e animo suo.</p>
<p>Era la sua bellezza, come abbiamo detto, mirabile: di bella
e conveniente grandezza; il colore delle carni bianco e non
smorto, vivo e non acceso; l'aspetto suo grave e non
superbo, dolce e piacevole, sanza leggerezza o viltà alcuna;
gli occhi vivi e non mobili e sanza alcuno segno o
d'alterigia o di levità. Tutto el corpo sì bene
proporzionato, che tra l'altre monstrava degnità sanza
alcuna cosa rozza o inetta; e nondimeno nello andare e nel
ballare e nelle cose che è lecito alle donne d'operare el
corpo e in effetto in tutti li suoi moti era elegante e
avenente. Le mani, sopra tutte le altre che mai facessi
natura, bellissime, come diremo sopra alcuni sonetti, alli
quali le sue mani hanno dato materia; nello abito e
portamenti sua molto pulita e bene a proposito ornata,
fuggendo però tutte quelle fogge che a nobile e gentile
donna si sconvengono, e servando la degnità e gravità. Il
parlare dolcissimo veramente, pieno d'acute e buone
sentenzie, come faremo intendere nel processo, perché alcune
parole e sottili inquisizioni sue hanno fatto argomento a
certi delli miei sonetti. Parlava a tempo, breve e conciso,
né si poteva nelle sue parole o desiderare o levare; li
motti e facezie sue erono argute e salse, sanza offensione
però d'alcuno dolcemente mordente. Lo 'ngegno veramente
maraviglioso, assai più che a donna non si conviene; e
questo però sanza fasto o presunzione, e fuggendo uno certo
vizio che si suole trovare nella maggiore parte delle donne,
alle quali parendo d'intendere assai, diventano
insopportabili, volendo giudicare ogni cosa, che vulgarmente
le chiamiamo saccente. Era prontissima d'ingegno, tanto che
molte volte o per una sola parola o per uno piccolo cenno
comprendeva l'animo altrui; nelli modi suoi dolce e
piacevole oltra modo, non vi mescolando però alcuna cosa
molle o che provocassi altri ad alcuno poco laudabile
effetto; in qualunche sua cosa saggia e accorta e
circunspetta, fuggendo però ogni segno di callidità o
duplicità, né dando alcuna sospezione di poca constanzia o
fede. Sarebbe più lunga la narrazione di tutte le sue
eccellentissime parti che il presente comento; e però con
una parola concluderemo el tutto, e veramente affermeremo
nessuna cosa potersi in una bella e gentil donna desiderare,
che in lei copiosamente non fussi.</p>
<p>Queste eccellentissime condizioni m'avevono in modo legato,
che non avevo o pensiero e membro che fussi più in sua
libertà. E posso dire, quanto agli occhi miei, che quella
morta, di che abbiamo detto, fussi la stella di Venere, da'
latini <foreign lang="lat">Lucifer</foreign> chiamata, la quale, procedendo el sole,
venendo poi quello maggiore lume, cede e al tutto si spegne,
quasi come se fussi ordinata per avertire gli uomini che il
sole viene, e non per dare luce al mondo. Muore e spegnesi
questa stella sopravenendo lo splendore del sole, e
nondimeno è chiamata <foreign lang="lat">Lucifer</foreign>, che vuol dire una cosa che
porta seco la luce, la quale luce non porta nel mondo se non
quando si spegne la luce sua. Parve adunque a' latini ancora
la morte di questa stella vita e principio della luce del
giorno. Adunque con questa auttorità ancora si verifica la
morte di quella essere suto conveniente principio a questo
giorno, che fece agli occhi miei el nuovo sole degli occhi
di colei; la quale, se bene abbiamo molto laudata le laude
non aggiungono però alla eccellenzia e meriti suoi.
Monstrommi el morto <foreign lang="lat">Lucifer</foreign> che presto doveva venire
questo mio novello sole e, come abbiamo detto, scorse el
camino mio cieco alla visione di questo tanto splendore. E
poi che ebbe assuefatti gli occhi miei a vedere lo splendore
della stella, cioè lo splendore celeste, sentendo el sole
sopravenire, si spense, e io, che per lei avevo cominciato a
voltare gli occhi in cielo, con manco offensione della vista
mia li pote' traducere dal lume della stella allo splendore
del sole.</p>
<div2 type="parte">
<head><add resp="ed">V</add></head>
<lg type="sonetto">
<lg>
<l>Lasso a me!, quando io son là dove sia</l>
<l>quello angelico, altero e dolce volto,</l>
<l>il freddo sangue intorno al core accolto</l>
<l>lascia sanza color la faccia mia.</l></lg>
<lg>
<l>Poi, mirando la sua, mi par sì pia,</l>
<l>che io prendo ardire e torna il valor tolto:</l>
<l>Amor, ne' raggi de' belli occhi involto,</l>
<l>mostra al mio tristo cor la cieca via.</l></lg>
<lg>
<l>E parlandoli allor dice: “Io ti giuro</l>
<l>pel santo lume di questi occhi belli,</l>
<l>del mio stral forza e del mio regno onore,</l></lg>
<lg>
<l>ch'io sarò sempre teco, e te assicuro</l>
<l>esser vera pietà che mostran quelli”.</l>
<l>Credeli, lasso, e da me fugge il core.</l></lg>
</lg>
<p>Era, come abbiamo detto, el mio core tutto acceso e
infiammato della biltà e gentilezza di questa mia donna; e
se alcuna parte restava in me che non consentisse
coll'altre, n'era cagione il dubbio che avevo che con tanta
bellezza e gentilissimi modi non fusse congiunta qualche
durezza e poca pietà; perché sapevo già quanto era grande el
disio e aspettavone grandissima passione e insopportabile
tormento, quando in questa mia gentilissima non fussi stata
pietà.</p>
<p>Questo sospetto teneva ancora in me el mio core, né lo
lasciava assicurare al partire. E però se mi trovavo alla
presenzia di lei, il viso suo, veramente angelico, pareva al
cuore dolce e altero; dolce, perché così veramente era;
altero gliele faceva parere el dubbio già detto della poca
pietà. E però prima diventavo tutto pallido, perché el
cuore, sendo già acceso e avendo il dubbio che di sopra
abbiamo detto, non poteva fare che sommamente non temessi.
Di questo suo timore nasceva in lui affanno, e però gli
spiriti vitali, correndo per soccorrere el cuore, lasciavono
la faccia mia sanza colore, palida e smorta; e insieme colli
spiriti, come ha ordinato la natura, assai copia di sangue
intorno al cuore conveniva. Questo generava in quel loco
caldo assai più che l'usato, né potendo tanto caldo
essalare, per essere piccolo lo spazio a tanta quantità, ne
nasceva quasi una suffocazione di quegli spiriti e sangue;
onde era constretto, non potendo essalare, el sangue a
mortificarsi e a freddarsi, come mostra la esperienzia in
quegli che per paura muoiono, alli quali si truova intorno
al cuore grande quantità di sangue coagunato e freddo,
ancora che nell'altre sue membra resti qualche qualità di
caldo. Ma poi, rimirando la faccia sua, parendomi vi fussi
tanti segni di pietà, il cuore poneva da parte la paura e
ripigliava qualche ardire. E per questo li spiriti vitali
ritornavono al luogo onde prima erono partiti e con loro
tornava il valore e colore prima perduto; e tanto più,
perché, guardando nelli occhi suoi, vedevo Amore rinvolto
ne' razzi di quelli belli occhi e mostrandoli la via come
potessi fuggire da me negli occhi della donna mia; la quale
via si può dire cieca, perché el cuore non aveva però
certezza alcuna se non per le parole d'Amore, e però
caminava per tenebre e in dubii di se medesimo: tanto più,
perché Amore, el quale era sua scorta a quello camino,
ancora lui si dipigne cieco. E acciò che 'l mio cuore gli
dessi più fede, giura per li occhi della mia donna essere
vera la pietà che quelli monstrano di fuora, e oltre questo
di stare sempre in compagnia del core mio: perché dove
concorre pietà e amore, non può essere sospetto o timore al
cuore mio; e giurando Amore per li occhi di colei, non può
fare più efficace giuramento. Perché giuramento non è altro
che producere per testimonio di quello che tu affermi quella
cosa per la quale giuri; perché chi giura, <foreign lang="lat">verbigratia</foreign>,
per Giove, vuole che Giove sia testimonio e quasi
fideiussore della osservanzia di quella cosa, e chi rompe
uno sacramento e diventa periuro, offende la prima cosa e
vilipende quello per chi ha giurato. Avendo adunque Amore
giurato per li occhi della donna mia, e suggiugnendo che gli
occhi suoi sono l'onore e forza sua, doveva el cuore credere
ad Amore; perché non è da presummere lo volessi ingannare e
provocarsi inimici quelli occhi, nelli quali era posto
l'onore e forza sua. E però non errò el cuore mio
credendogli e abbandonatamente lasciò el mio petto e se
n'andò in quelli splendidissimi e amorosi occhi.
</p></div2>
<div2 type="parte">
<head><add resp="ed">VI</add></head>
<lg type="sonetto">
<lg>
<l>Spesso mi torna a mente, anzi già mai</l>
<l>si può partir della memoria mia,</l>
<l>l'abito e il tempo e loco, dove pria</l>
<l>la mia donna gentil fiso mirai.</l></lg>
<lg>
<l>Quel che paressi allora, Amor, tu il sai,</l>
<l>che con lei sempre fusti in compagnia:</l>
<l>quanto vaga, gentil, leggiadra e pia,</l>
<l>né si può dir né imaginare assai.</l></lg>
<lg>
<l>Quando sopra i nivosi e alti monti</l>
<l>Apollo spande il suo bel lume adorno,</l>
<l>tali e crin' suoi sopra la bianca gonna.</l></lg>
<lg>
<l>El tempo e 'l loco non convien ch'io conti,</l>
<l>ché dove è sì bel sole è sempre giorno</l>
<l>e paradiso ove è sì bella donna.</l></lg>
</lg>
<p>Sogliono le prime impressioni nelle menti degli uomini
essere molto veemente, e pare cosa molto conforme alla
ragione che così sia. Perché, essendo la mente nostra per
natura ordinata a ricevere diverse impressioni, e con questo
naturale appetito di non stare vacua, fa come uno assetato,
el quale spegne la sete colla prima cosa che gli occorre
atta a stinguerla; e tanto più volentieri lo fa, quanto è
più quella tal cosa dolce al gusto. Per questa ragione,
secondo Platone, quelli che sono di tenera età hanno più
tenace memoria, perché quelle cose che loro imparano come
prime e nuove impressioni meglio si riservono nella memoria.
Essendo adunque già assicurato da Amore il mio cuore e già
da me fuggito, nessuna cosa molesta restava nel pensiero,
parendomi già vedere indizi assai certi della futura pietà
nella donna mia. Questo generava in me grandissima speranza
e dolcezza; e perché naturalmente s'appetisce quello che
piace, quando non può essere presente, la memoria e 'l
pensiero ce lo rappresenta, e più volentieri quelle cose che
sono sute prime, come principio e cagione di quello bene che
sente la mente. Erano adunque nella memoria mia quasi
perpetuamente presenti lo abito, del quale era addorna la
mia donna, e el luogo e 'l tempo quando prima fiso mirai
negli occhi suoi, cioè quando, già acceso dello amore suo,
con somma delettazione la guardai; perché el mirare fiso non
procede se non da due cagioni, cioè o per conoscere bene
quella tale cosa che si guarda, o per grande delettazione
che si piglia guardandola. Cessava in me la prima cagione,
perché già conoscevo la bellezza e forza degli occhi suoi;
restava adunque solamente il diletto, cagione del mio mirare
fiso. E io, se bene per altri tempi avevo veduto gli occhi
suoi, non avendo ancora avuto grazia di conoscerli, non gli
avevo ancora mirati fiso. E quando prima gli mirai fiso, fu
dopo la cognizione di tanto bene, dopo la quale
<emph>immediate</emph> e necessariamente tutto di loro m'accesi,
perché prima precede la cognizione e poi lo amore. Quello
che paressi agli occhi miei era a me molto difficile o
immaginare o referire, perché le bellezze sue, come dice
Dante, “soverchiono lo nostro intelletto, come raggio di
sole in fraile viso”. E però quello, che era impossibile a
me, lasciai ad Amore, il quale, stando sempre con lei e
abitando, come abbiamo detto, negli occhi suoi, e meglio
conoscere e più assolutamente esprimer poteva tanta
eccellenzia. E oltra questo, proponendo io che la sua
bellezza, leggiadria, gentilezza e pietà erono cose
impossibile o a narrare o a immaginare, e parendo questo a
chi legge mirabile e quasi impossibile, pare molto
conveniente producere in fede di questo uno testimonio
auttentico; e nessuno è migliore testimonio che Amore,
massime sendo suto presente, e ancora merita essere creduto
da quelli almanco che li sono stati suggetti: e quali, come
nel proemio dicemo, bisogna che sieno animi alti e gentili,
appresso li quali basta simili amorosi miracoli avere fede;
e se fuora di questo numero non fussino creduti, non è bene
che cuori rozzi e villani e rebelli d'amore gustino tanta
gentilezza. Avendo adunque in genere detto della eccellenzia
di costei e quanto nel primo aspetto paressi bella, gentile
e pia, parve di fare menzione delle tre cose proposte nel
principio del sonetto, cioè l'abito, el tempo e 'l loco. E
però, quanto allo abito, ancora che sia minore la
comparazione che la eccellenzia di lei, essendo vestita
tutta di bianco e mostrando in su quel ca&lt;m&gt;po e suoi
aurei capelli, mi parve conveniente assimigliarli a' raggi
del sole quando si spandono sopra a uno monte di candida
neve, perché né meno candida cosa coprivono e capelli che
sia la neve, né manco splendore avevono e capelli che li
raggi del sole. E se i capelli erono tanto lucenti, molto
più erono gli occhi. E però, quanto al tempo, non è dubbio
che era giorno, el quale almeno faceva el sole degli occhi
suoi. E dato che questo fussi, el luogo di necessità era
paradiso, perché dove era tanto splendore, bellezza e pietà,
certamente si può dire paradiso. El quale paradiso, chi
vuole rettamente diffinire, non vuole dire altro che uno
giardino amenissimo, abundante di tutte le cose piacevoli e
dilettevoli, d'arbori, di pomi, di fiori, acque vive e
correnti, canti d'uccegli e in effetto di tutte le amenità
che può pensare el cuore dell'uomo; e per questo si verifica
che paradiso era ove era sì bella donna, perché qui vi era
copia d'ogni amenità e dolcezza che uno gentile cuore può
desiderare.
</p></div2>
<div2 type="parte">
<head><add resp="ed">VII</add></head>
<lg type="sonetto">
<lg>
<l>Occhi, voi siate pur, come paresti,</l>
<l>i più begli occhi ch'io vedessi mai;</l>
<l>l'altre vaghe bellezze ch'io mirai</l>
<l>e i modi son bellissimi e onesti.</l></lg>
<lg>
<l>Né mi posso doler, lasso!, di questi,</l>
<l>ma ringraziarli e onorar assai;</l>
<l>ma sol di te, o falso Amor, che sai</l>
<l>che il core era adamante, e nol dicesti.</l></lg>
<lg>
<l>Già ne domandai gli occhi, ove tu eri:</l>
<l>tu formasti parole in quella bocca</l>
<l>da fare i monti gir, non che un cor preso.</l></lg>
<lg>
<l>Già pe' sospir' gli amorosi pensieri</l>
<l>suoi conobbi io, e che pietà il cor tocca,</l>
<l>ma non sapea di che fuoco era acceso.</l></lg>
</lg>
<p>Era già per li occhi miei discesa al core la imagine
delle bellezza di costei, e gli occhi suoi avevono fatto in
esso tale impressione, che sempre gli erono presenti; e
Amore, el quale abbiamo detto sempre co·lloro abitava, se
n'era ancora lui in compagnia di quelli occhi venuto; e il
cuore per questo era di tante fiamme circundato, che li
pareva impossibile a sopportare lo affanno che dal suo
ardente desiderio nasceva. E pensando quale migliore remedio
potessi a questo male opporre, nessuna cosa gli occorse di
maggiore efficacia che fare intendere la sua dolorosa
condizione e miserabile stato alla donna mia, la quale sola
poteva, come sola cagione di tanta pena, sollevarlo.</p>
<p>Pareva necessario in questo caso eleggere nunzio e
messaggiero che avessi due condizioni: una che fussi grato a
colei a cui era mandato, perché, avendo a riportare grazie,
più facilmente si poteva per mezzo di graziosa persona;
l'altra che chi andava, oltre allo essere bene informato
della miseria in che si trovava il cuore, fussi creduto da
lei, acciò che la verità della pena più facilmente movessi
la pietà. E però fece el core concetto di pregare gli occhi
della donna mia, e quali, essendo in lui, vedevano el suo
grande tormento, che andassino a referirlo a lei; e in
compagnia di loro Amore, acciò che, multiplicati
l'intercessori e il numero de' testimoni del male suo, più
facilmente s'impetrasse grazia per questi graziosi messi:
perché nessuno doveva essere alla donna mia o più grato o
più creduto che Amore e gli occhi suo medesimi. Erono
testimoni quelli occhi, e Amore co·lloro, della pena del
cuore e ancora della intera sua fede, non superata dalla
grandezza de' martirii. E credeva per questo el cuore che a
lei dovessi essere noto lo stato suo; e, come nel processo
del sonetto si vede, era in grande errore, perché, non
potendo vivere il cuore sanza quelli occhi e essendo vivo
quando mandava questi nunzii, per le parole sue medesime si
comprende che quelli occhi mai s'erano partiti dal cuore
mio. E però, quando el cuore mio dice: “Tornate a lei”,
presupponendo quasi che altre volte si fussino partiti, si
vede che il cuore per la passione erra; come ancora monstra,
maravigliandosi lui che madonna non curi el suo dolore,
presuponendo gli sia noto: prega adunque el core questi due
nunzii che vadino a placare la durezza della donna mia, come
unico refugio e sola speranza della sua salute. E chi legge
bisogna presupponga che già gli occhi e Amore erano in
camino per partirsi, quando el cuore, accortosi dello errore
suo e che impossibile gli era a vivere sanza quegli occhi,
gli richiamò indrieto, pregandogli che restino co·llui e
commettendo che Amore solo andassi e pregassi per lui. Una
passione amorosa in dua modi si può levare dal cuore, cioè o
con dimenticare la cosa amata o col placarla. Tentò el cuore
mio l'una e l'altra via; e, volendo cacciare da sé gli occhi
di colei, fece esperienzia di metterla in oblivione, perché
non è nel cuore quella cosa di che altri non si ricorda.
Tentò questo remedio invano, e però ricorse al secondo, cioè
di placarla. Questo non si può fare se non per mezzo
d'Amore, né poteva nascere pietà nella donna mia se non
Amore non era co·llei insieme colla certezza della pena e
fede del cuore, perché l'amore, la pena e la fede sono
quelle cose che muovono la pietà. Parla adunque el presente
sonetto agli occhi della donna, ch'erano continui assistenti
al cuore.
</p></div2>
<div2 type="parte">
<head><add resp="ed">VIII</add></head>
<lg type="sonetto">
<lg>
<l>Quel che il proprio valore e forza eccede,</l>
<l>folle è sperare o disiar d'avere.</l>
<l>S'alcun tien l'occhio fisso per vedere</l>
<l>il sol, né quel né altra cosa vede.</l></lg>
<lg>
<l>S'egli è vero il pensier d'alcun che il crede,</l>
<l>l'alta armonia delle celeste spere</l>
<l>vince i mortali orecchi; né volere</l>
<l>si dee quel ch'altri con suo danno chiede.</l></lg>
<lg>
<l>Ah, folle mio pensier!, perché pur vuole</l>
<l>giugner pietate alle bellezze oneste</l>
<l>della mia donna, agli occhi, alle parole.</l></lg>
<lg>
<l>Suo parlar men che l'armonia celeste</l>
<l>non vince, o il guardo offende men che il sole:</l>
<l>or pensa se pietà si aggiugne a queste!</l></lg>
</lg>
<p>Avviene spesse volte agli uomini, che e' desiderano
quello che sarebbe loro gravissimo danno e sperano ottenere
quelle cose che sono impossibili a conseguire, mossi da
presunzione e ignoranzia, la quale, secondo e filosofi, è
madre di tutti e mali. Questo difetto più spesso si ritruova
in quegli che sono posti in maggiore desiderio e passione,
nelli quali la aflizione e la pena è sì grande, che ogni
desperata via tentano per liberarsene. Questo tale errore si
nota per lo sopra scritto sonetto, el quale prima propone
quanto sia grave inconveniente o desiderare o sperare de
avere quelle cose che eccedono le forze nostre, alle quali
la natura nostra non è proporzionata, per essere assai
inferiore e meno degna; subiungendo due essempli in
confermazione di questa verità. El primo contra quelli occhi
che presumono guardare verso il sole, e quali &lt;non&gt;
solamente non lo possono vedere, ma perdano per quello la
visione dell'altre cose. L'altro essemplo è degli orecchi, e
quali non sono sufficienti a potere udire l'armonia delle
spere celesti. E per chiarire meglio questa parte, è da
intendere essere suto oppinione de alcuni filosofi (la quale
mette Cicerone nel suo libro intitolato <title>De somnio
Scipionis</title>) che il moto delle celeste spere generi diverse
voci, secondo la diversità de' moti, più veloce o più tarda,
e di tutti insieme una dolcissima armonia, di tanta grande
voce e suono, che gli orecchi umani non sono sufficienti a
udire, come gli occhi mortali non possono vedere el sole;
dando per essemplo che quegli uomini, e quali nascono vicini
alle cateratte del Nilo, cioè dove quello grande fiume de
altissimi monti cade in basso, per lo strepito e romore
grande tutti sono sordi. Questa oppinione, non essendo molto
aprovata, ancora da me non è messa per certa, e però dissi:
“S'egli è vero el pensier”, etc. Da queste comparazioni
degli occhi e degli orecchi umani non proporzionati o a
potere vedere el sole o a udire l'armonia predetta, vengo
poi a mostrare lo errore degli occhi e degli orecchi miei, e
quali sono suti presuntuosi: gli occhi a guardare il sole
della donna mia, gli orecchi a udire l'armonia dolcissima
delle parole sue. E se questo è grave errore, molto maggiore
è quello del pensiero mio, e molto maggiore presunzione,
desiderando che s'agiunga pietà, cioè tanto maggiore forza
alle bellezze della donna mia; le quali, se erano
insopportabili alli miei frali e umili sensi sanza questa
pietà, si può pensare quanto el pensiero mio desideri contro
a sé, volendo adiungere forze alla offesa sua.</p>
<p>Pare molto conveniente alla presente materia fare intendere
la cagione perché si fa solamente menzione del pensiero,
degli occhi e degli orecchi e non de altra forza o senso; e
però diremo apresso da che cagione mossi abbiamo fatto
questo. Secondo li platonici, tre sono le spezie della vera
e laudabile bellezza: cioè bellezza d'animo, di corpo e di
voce. Quella dell'anima può solamente conoscere e apetire la
mente; quella del corpo solamente diletta gli occhi; quella
della voce gli orecchi. E diletti degli altri sensi fuora di
questi, come vili e non convenienti ad animo gentile, sono
repudiati. Pel pensiero adunque s'intende la mente, la quale
ha per obietto la bellezza dell'anima, la quale consiste
nella perfezione che dalla virtù gli viene; e è più e manco
bella e di più e manco bellezza è ornata, secondo che è
accompagnata da più virtù, così in numero come in quantità e
perfezione d'essa. La bellezza del corpo e grazia d'esso
pare che proceda dall'essere bene proporzionato, di grazioso
aspetto e in effetto da una certa venustà e leggiadria, la
quale qualche volta piace non tanto per la perfezione e
buona proporzione del corpo, quanto per una certa conformità
che ha cogli occhi ai quali piace, che dal cielo o dalla
natura procede; e tutto questo è obbietto e iudizio degli
occhi. La terza bellezza, della voce, consiste quando di più
voce concorde resulta uno concento, che si chiama armonia; e
questo può procedere così da diverse voce, come è detto,
come da una dolcezza e suavità di parole insieme bene
connesse e acomodate, le quali ancora non possono essere
così composte sanza armonia: tutta questa bellezza solamente
agli orecchi si riferisce. E per questo solamente questi tre
modi abbiamo posto a conoscere la donna mia: imperò che per
quella pietà, che 'l mio pensiero desiderava in lei, bisogna
intendere la bellezza delle virtù e dote dell'anima della
donna mia, disiderate dalla nostra mente (perché la pietate
è opera degnissima dell'anima mossa da iustizia, perché,
essendo posta in anima ragionevole, sanza qualche parte di
merito non si muove); per gli occhi suoi, la bellezza del
corpo dagli occhi miei amata; per le parole sue, che vincono
l'armonia celeste, si tocca la terza bellezza della voce e
dell'armonia, alla quale solo gli orecchi mia stavono
intenti. Perché copiosamente queste tre bellezze erano in
questa gentilissima, bellissima e dolcissima donna, la quale
è a me cara sopra ogni cosa.
</p></div2>
<div2 type="parte">
<head><add resp="ed">IX</add></head>
<lg type="sonetto">
<lg>
<l>Occhi, io sospiro come vuole Amore</l>
<l>e voi avete per mio mal diletto;</l>
<l>sempre ardo, né giammai giugne allo effetto</l>
<l>qual più disia lo inveterato ardore.</l></lg>
<lg>
<l>Ma voi sentite ben pel mio dolore,</l>
<l>perché mirate il più gentil obietto</l>
<l>che aver possiate: al vostro ben perfetto</l>
<l>vi conduce la doglia di me, cuore.</l></lg>
<lg>
<l>Se pur piangete, io son quel che distillo</l>
<l>alquanto del mio mal per la via vostra;</l>
<l>né il ben vi toglie il cor, quando si duole.</l></lg>
<lg>
<l>Pregate meco Amor che sia tranquillo,</l>
<l>qual se benigno il chiaro obietto mostra</l>
<l>quanto sarà più bello il vostro sole!</l></lg>
</lg>
<p>S'egli è vera quella difinizione d'amore che nel proemio
abbiamo detto, molto bene ancora si verifica el proposito e
intenzione del presente sonetto, la quale è di provare per
evidente ragioni che il cuore acceso d'amore già mai ha
pace; e gli occhi dello innamorato tanto sono più felici,
quanto el cuore ha maggiore tormento. La difinizione che
abbiamo detta d'amore è che amore sia desiderio di bellezza;
e se questo è, molto veramente si può dire amore non
possedere quella bellezza che desidera, perché, se la
possedessi, el desiderio d'essa sarebbe invano, perché non
si può desiderare quello di che altri ha copia. E però
diremo altra cosa essere amore, altra cosa essere el fine
che lo muove, perché l'amore desidera e è mosso da uno fine
che si chiama felicità e beatitudine, la quale consiste nel
congiugnersi con quella bellezza che lo amore apetisce e con
essa inseparabilmente stare. E insino a tanto che a questo
fine di beatitudine non si perviene, amore non solamente non
è bene, anzi è pena e tormento insopportabile, più e manco
secondo la grandezza dello amore. E però, presupponendo che
il cuore non sia pervenuto alla perfezione di questa
beatitudine e dolcezza, bisogna confessare il cuore sia
gravemente tormentato, perché il cuore ha per obbietto
quella beatitudine, della quale è privato; ma gli occhi, lo
ufitio de' quali è vedere, tanto sono più felici, quanto
veggono cosa più bella; e ciascuna cosa tanto pare agli
occhi più bella, quanto è maggiore lo amore, cioè el
desiderio del cuore. Perché, se lo amore è grande,
necessariamente conviene che la bellezza o sia o paia agli
occhi grande: altrimenti non sarebbe amore, cioè el
desiderio della bellezza. Adunque si conchiude per una
medesima cagione gli occhi essere tanto più felici, quanto
el cuore è più misero, pigliando questi termini largamente,
cioè el cuore come sede e luogo della concupiscibile, cioè
nel quale nascono tutti e desideri, e gli occhi, non in
quanto sono senso, perché come senso proprio e esteriore non
possono giudicare la bellezza d'una cosa o d'un'altra; e
però bisogna per gli occhi intendere l'operazione dell'anima
nostra, che opera mediante gli occhi, e quel contento e
piacere che sente per mezzo dello strumento degli occhi,
quando per rapporto loro giudica una cosa bella e piglia per
questo consolazione e conforto.</p>
<p>Parla adunque nel presente sonetto el cuore agli occhi
miei, mostrando l'afflizione e miseria in che si truova,
come vuole Amore, e il diletto che pel male suo sentono gli
occhi, mostrando prima el male suo e poi el loro diletto. La
miseria del cuore è questa: che lui sempre desidera quello
che e' non possiede, né adiunge a quello effetto e fine, el
quale lui più brama e disia de uno desio antiquo e
inveterato. Ma gli occhi non solamente veggono l'obietto
loro, cioè gli occhi e la bellezza della donna mia, ma
veggono la più bella e eccellente cosa che e' possino
vedere, cioè la donna mia, perché nessuna cosa può tanto
desiderare el cuore quanto lei. E dal desiderio suo nasce la
maggiore bellezza della donna mia, la quale è tanto più
bella e perfetta, quanto è maggiore la doglia del cuore,
cioè el desiderio d'essa per le ragioni che dette abbiamo.
Risponde dipoi a una tacita contradizione che li potria
essere fatta, cioè che gli occhi qualche volta ancora loro
piangono; e questo pare contro alla felicità, la quale el
cuore aferma essere negli occhi; e però dice che, se pure
gli occhi piangono, questo non procede per cagione d'alcuna
pena loro, ma da dolore e desiderio del cuore, el quale per
la via delle lacrime sfoga una parte del suo dolore. Poi
rivoltatosi a loro, gli priega che loro prieghino Amore che
faccia pietosa la donna nostra, e a questo gli debbe muovere
non solamente la compassione della miseria del cuore, ma
ancora la speranza di maggiore bene degli occhi, perché,
agiugnendosi pietà nella donna mia, Amore sarà tranquillo,
cioè il desiderio della bellezza già sarà adempiuto, né più
molesterà el cuore. E in questo caso el sole, cioè gli occhi
e bellezza della donna mia, sarà molto più bello agli occhi,
e tanto più bellezza vedranno, quanto la pietà la farà
maggiore. Pare molto conveniente in confermazione di quello
che abbiamo detto, che il cuore sia cagione delle lacrime,
narrare come naturalmente le lacrime procedono più tosto dal
cuore che dagli occhi e intendere la cagione che muove le
lacrime, che ora diremo apresso.</p>
<p>Secondo e fisici nel cuore nascono tutte le perturbazioni,
de allegrezza e di dolore, d'ira, di speranza e di timore e
qualunche altra passione; le quali tutte, così nate nel
cuore, per una certa colleganzia e conformità che è tra el
cuore e il cervello, subito al cervello sono comunicate.
Onde avviene che, quando si comunica con lui o dolore o
letizia, el cervello, oppresso o vero compresso da alcuna di
queste passioni, quasi in se medesimo si ristrigne; e
essendo per natura umido e restringendosi in guisa d'una
spugna piena d'acqua, distilla per li occhi una parte di
quella umidità, e così genera lacrime, le quali sono più
abundante in uno che in un altro, secondo che el cervello è
più o manco umido e secco. È cosa manifesta che ancora si
piange così per allegrezza come per dolore; ma, secondo
Aristotile, questa diferenzia hanno le lacrime che procedono
da letizia da quelle che vengono da dolore: che le lacrime
liete sono fredde, le dolorose più calde. E ne assegna
questa ragione: l'allegrezza e el dolore, per essere diverse
passioni, fanno molti diversi effetti, perché l'allegrezza
&lt;dilata&gt; e fa più rari li spiriti vitali e il dolore gli
ristrigne. Dove e' concorre maggiore numero di spiriti, di
necessità è maggiore copia di caldo, e così e <foreign lang="lat">contra</foreign>:
onde nasce la diferenzia delle lacrime calde e fredde, che
nascono o da dolore o da letizia. Concludesi per questo le
lacrime avere due cagioni, l'una la passione del cuore,
l'altra la distillazione della umidità che fa il cervello. E
per questo gli occhi più tosto essere via che cagione delle
lacrime.
</p></div2>
<div2 type="parte">
<head><add resp="ed">X</add></head>
<lg type="sonetto">
<lg>
<l>Se tra li altri sospir' che escon di fore</l>
<l>del petto, come vuol mia dura sorte,</l>
<l>Amor qualcun ne mischia, par che porte</l>
<l>dolcezza alli altri e riconforti il core.</l></lg>
<lg>
<l>Quel viso, che col vago suo splendore</l>
<l>ha già li spirti e le mie forze estorte</l>
<l>più volte delle avare man' di morte,</l>
<l>ancora aiuta l'alma, che non more.</l></lg>
<lg>
<l>Fortuna invida vede quei sospiri</l>
<l>che manda Amor dal core, e li comporta,</l>
<l>credendo che si arroga a' miei martìri.</l></lg>
<lg>
<l>Così la inganno e folla manco accorta,</l>
<l>se avvien ch'Amore a lacrimar mi tiri;</l>
<l>né sa quanta dolcezza il pianto porta.</l></lg>
</lg>
<p>Prometemo nel proemio, quando venissimo alla esposizione
del presente sonetto, narrare quanto fussi grande e maligna
la persecuzione che io sopportai in quel tempo e dalla
Fortuna e dagli uomini; e nondimeno sono in disposizione
passarmene molto brievemente, per fuggire el nome di superbo
e vanaglorioso. Imperò che il narrare e proprii e gravi
pericoli dificilmente si fa sanza presunzione o vanagloria.
E questo credo procceda che, quando uno legno di
turbolentissima tempesta dopo molti pericoli e paure si
riduce nella tranquillità del porto, el più delle volte el
nocchiere e governatore d'esso più tosto alla propria virtù
lo atribuisce che ad alcuna benignità della Fortuna; e acciò
che la virtù sua paia tanto maggiore, accresce tanto più el
pericolo passato, e spesse volte fuora della verità, acciò
che della virtù sua ancora si creda più che non è il vero.
Questo medesimo essemplo seguitando, i medici della età
nostra sempre fanno el pericolo dello infermo assai maggiore
che egli non è, mettendo spesse volte dubbio di morte in
quelli, nelli quali la salute quasi manifesta si vede:
perché, sopravenendo pure la morte, la colpa sia più tosto
della natura che della cura; venendo la salute, la cura e
opera si mostri tanto più eficace. E però brevemente diremo:
la persecuzione essere suta gravissima, perché li
persecutori erano uomini potentissimi, di grande altorità e
ingegno e in disposizione e proposito fermo della mia intera
ruina e desolazione, come mostra lo avere tentato tutte le
vie possibili a nuocere a uno. Io, contro a chi venivano
queste cose, ero giovane privato e sanza alcuno consiglio o
aiuto, se non quello che dì per dì la divina benignità e
clemenzia mi ministrava. Ero ridutto a quello che, essendo a
uno medesimo tempo nell'anima con escomunicazione, nelle
facultà con rapine, nello stato con diversi ingegni, nella
famiglia e figliuoli con nuovo trattato e macchinazione,
nella vita con frequenti insidie perseguitato, mi saria suto
non piccola grazia la morte, molto minor male allo appetito
mio che alcuno di quelli altri. Essendo adunque in questa
oscurità di fortuna posto, tra tante tenebre, qualche volta
pure luceva lo amoroso raggio, talora gli occhi, talora el
pensiero della donna mia; la quale dolcezza e refriggerio
traeva la vita mia delle mani della morte. ancora che la
Fortuna non s'accorgesse di questo mio refriggerio, perché
non discerneva bene gli amorosi sospiri da quelli che
proccedevano da lei. E però dico che, quando Amore mescolava
alcuno de' suoi sospiri tra quelli che mi dava la mia
avversa fortuna e dura sorte, gli amorosi addolcivano e
mitigavano quelli altri e riconfortavono el cuore. E se
avveniva qualche volta che vedessi el viso della donna mia,
come altre volte aveva estorto delle mani avare di morte gli
spiriti e forze mie, al presente ancora difendeva contro
alla morte l'anima mia. E estorta non vuole dire altro che
una cosa che è tolta a uno a suo dispetto. E la morte è
veramente avara, perché maggiore avarizia non può essere che
di colui il quale vuole tutto per sé, come la morte vuole
ogni mortal cosa. Subiunge poi che, veggendo la Fortuna
inimica e invidiosa d'ogni mio bene, quelli sospiri che
Amore mandava dal cuore, non gli conosceva per amorosi, ma,
credendo proccedessino dalla mia mala sorte e persecuzione
predetta, gli comportava, non credendo mi portassino
dolcezza, ma si arrogessi tanto più al mio male e che la
pena mia fussi tanto maggiore. E io accorgendomi dello
inganno della Fortuna, per ingannarla tanto meglio, qualche
volta, come Amore voleva, piangevo e mi lamentavo, e tanto
manco poteva intendere la Fortuna la dolcezza e de' sospiri
e dei pianti miei. Con questa arte adunque, per virtù di
quelli begli occhi e d'Amore, qualche volta sentivo qualche
refriggerio e dolcezza, la quale non arei sentita se la
Fortuna se ne fussi accorta.
</p></div2>
<div2 type="parte">
<head><add resp="ed">XI</add></head>
<lg type="sonetto">
<lg>
<l>Se il fortunato cor, quando è più presso</l>
<l>a voi, madonna mia, talor sospira,</l>
<l>non s'incolpi di ciò disdegno o ira</l>
<l>o paura o dolor, lo qual sia in esso;</l></lg>
<lg>
<l>Ma dolcezza che Amor li ha concesso</l>
<l>ciascun spirto disvia e a sé il tira,</l>
<l>tal che alcun refriggerio più non spira</l>
<l>al cor, che arde obliato di se stesso.</l></lg>
<lg>
<l>Amor vede, se presto non soccorre,</l>
<l>per soverchia dolcezza il cor perire,</l>
<l>e i vaghi spirti al suo soccorso chiama.</l></lg>
<lg>
<l>Ciascun per obbedirlo pronto corre:</l>
<l>così crean talor qualche sospire,</l>
<l>per refriggerio a quel che morir brama.</l></lg>
</lg>
<p>Io vorrei avere o tal forza di parole o tal fede apresso
degli uomini, che potessi bene sprimere e fare credere la
eccellenzia della donna mia; perché a lei sarebbe onore e io
fuggirei qualche pericolo d'essere stimato poco veritiero.
Ma, non potendo né esprimere né mostrare gli occhi e le
bellezze sue, perché, secondo el comune uso, forse quello
che è virtù a incarico sarebbe atribuito, almanco mi
sforzerò in qualche parte mostrare la gentilezza dello
ingegno suo, narrando alcuno degli suoi motti, e questi, al
mio parere, molto più alti e sottili che a donna non si
conviene. E perché dinanzi abbiamo detto che le parole e
quesiti suoi qualche volta hanno dato argumento a' nostri
versi, el presente sonetto è uno d'essi, come faremo
intendere apresso.</p>
<p>Ero assai vicino agli occhi suoi, per modo che da presso e
quelli e l'altre bellezze potevo vedere, e guardando fiso in
essi, tutto acceso già di speranza e pieno di dolcezza,
qualche volta con profondi sospiri sospiravo. Questa
gentilissima, alla quale già era noto el desiderio e stato
del cuore mio, con dolcissime parole mi domandò come io ero
contento e come stavo. E rispondendo io che più contento non
potevo essere, né il cuore in maggiore dolcezza, ella
soggiunse: “Donde proccedono adunque questi tuoi
sospiri?”. Io, per timidità e perché e la bellezza e le
parole avevono quasi trattomi di me stesso, non potei per
allora rispondere altro; ma partitomi dipoi da lei, feci il
presente sonetto, nel quale mi sforzai mettere le cagioni
naturali onde proccedono e sospiri. È fatto questo presente
sonetto in risposta di quella gentilissima donna. E però
parla alla donna mia e dice che, se 'l mio core fortunato,
cioè felice e contento (perché fortunato non vuole dire
altro che quello el quale ha prospera fortuna), sospira in
quel tempo quando è più presso alla donna mia, cioè agiunto
alla sua beatitudine, non è cagione alcuna perturbazione o
cosa che lo offenda, come sarebbe isdegno, ira, dolore o
paura; ma, volendo intendere bene il vero, ne è cagione la
dolcezza che lui sente, la quale è sì grande, che tiene
occupate tutte le forze e spiriti vitali, e gli svia dal
loro ufizio naturale alla fruizione di quella dolcezza.
Essendo adunque tutti gli spiriti atenti a questo, bisogna
cessino le operazioni naturali che per mezzo loro si fanno.
Tra l'altre operazioni naturali è ancora el respirare o,
vogliàno dire, alitare, el quale ancora se intermette per
quello che abbiamo detto. Di qui nasce che al cuore manca el
suo usato refriggerio; perché, essendo el cuore di natura
caldo, e ancora per el concorso degli spiriti molto più
acceso, si suffocherebbe e morrebbe, se non si rinfrescassi
per mezzo di quella aria, la quale aria per quello alito
continuamente si rinuova e rinfresca. Di questo nasce che
Amore, veggendo el cuore mio in tanto pericolo, chiama in
soccorso e suoi spiriti vitali; e veramente Amore gli muove,
perché la natura, amatrice della conservazione della vita,
subitamente pigne in ogni passione del cuore gli spiriti
vitali. E quali spiriti, per ubbidire a questo amore della
natura, con prontitudine e velocità corrono in soccorso suo.
Di questo nasce che, se prima el cuore aveva bisogno di
respirare e refriggerarsi, molto più ne ha bisogno
sopravenendo tanti spiriti, e quali di natura loro sono
caldi. E però necessariamente bisogna tirare dentro dal
petto più quantità d'aria per ristorare l'ordinario ofizio
dello alito, quale era intermesso; e di qui nasce il sospiro
e quinci si rinfresca il cuore, el quale, avendo già
dimenticato se stesso, per sé non si curava di morire, anzi
bramava sì dolce e sì felice morte. Possiàno adunque dire el
sospiro proccedere da ogni passione di mente e da ogni
fatica del corpo, purché la passione della mente sia eficace
in modo che diverta o intermetta le operazioni naturali
dell'ordinario alitare, che appresso a' latini propriamente
<foreign lang="lat">refocilare</foreign> si chiama, o vogliamo dire respirare.</p>
<p>La fatica e agitazione del corpo, come in uno che corre o
facci qualche forte essercizio, ancora genera sospiri,
perché el caldo naturale se eccita e accende; né potrebbe il
corpo in quella fatica perseverare, se el cuore non si
rifrigerassi e spesso respirassi. Vorrei avere potuto
esprimere meglio questo mio concetto, perché così si
conveniva a tanto degno e gentile quesito. E nondimeno ho
eletto più tosto che al sonetto manchi ornamento e la vera
espressione di questo senso, che in me manchi una pronta
voluntà di sadisfare a quello che vuole Amore.
</p></div2>
<div2 type="parte">
<head><add resp="ed">XII</add></head>
<lg type="sonetto">
<lg>
<l>Poscia che il bene avventurato core,</l>
<l>vinto dalla grandezza de' martìri,</l>
<l>mandando inanzi pria molti sospiri,</l>
<l>fuggì dello angoscioso petto fore,</l></lg>
<lg>
<l>stassi in quei due belli occhi con Amore;</l>
<l>e perché loro, ove che Amor li giri,</l>
<l>fan gentile ogni cosa ch'ella miri,</l>
<l>degnato hanno ancor lui a tanto onore.</l></lg>
<lg>
<l>Il cor, dagli occhi a questo bene eletto,</l>
<l>fatto è per lor virtù tanto gentile,</l>
<l>che più cosa mortal non brama o prezza.</l></lg>
<lg>
<l>E benché abbin cacciato for del petto</l>
<l>quelli occhi ogni pensier vulgare e vile,</l>
<l>né torna a me, né brama altra bellezza.</l></lg>
</lg>
<p>Come nel precedente sonetto abbiamo narrato, già el
cuore, assicurato da Amore, era da me fuggito; e di questo
convenientemente séguita volere intendere e in che luogo
arrivassi e in che stato si trovassi. Le quale cose si
narrano nel presente sonetto, la sentenzia del quale è
questa: che, dapoi che il cuore mio, bene avventurato (e
questo si dice per la concrusione del sonetto, perché
avventurato si può chiamare quello che è gentile e perfetto,
come dimosterremo nella difinizione infrascritta della
gentilezza; e però non dico “bene avventurato” per essere
suto vinto dalla grandezza de' martirii, ma pel bene che
gliene seguitò); dico adunque che, dapoi che questo cuore
vinto dai martirii molto sospirò, finalmente si partì del
petto mio. Li martirii suoi non erano altro che lo acceso
desiderio della bellezza della donna mia. Così adunque
fuggito, giunse agli occhi suoi e da loro graziosamente fu
ricevuto; che si può interpetrare che il cuore mio si
pasceva e della bellezza di quelli occhi e della speranza
che aveva della futura pietà, la quale speranza gli dava
Amore (che era ancora lui in questi occhi), el quale non è
mai sanza pietà. Questo dolcissimo ricetto, per la virtù di
quelli occhi fece gentile el mio cuore, perché s'egli è vero
che quelli occhi, mossi da Amore, faccino gentile ogni cosa
che e' guardano, molto più dovevono fare el mio cuore degno
di tanto onore, cioè della gentilezza, il quale cuore sempre
in loro abitava. E per sprimere meglio el vero e verificare
quanto è detto, diremo in questo modo: farsi gentile le cose
che sono vedute da quelli occhi, quando Amore gli muove; per
li occhi suoi si presuppone una singulare bellezza, per
amore pietà; e dove concorrono queste due cose, nasce, nel
cuore di chi vede, gran dolcezza e amore, el quale, secondo
che abbiamo detto, non è mai sanza gentilezza. Né possono
quelli occhi mossi da Amore, cioè con afezione, guardare
cosa che non sia o in potenzia o in atto gentile, perché
l'afezione non si estende se none a quello che piace, né può
piacere se non quella cosa la quale abbi qualche conformità
con noi; e però, presuposto la gentilezza di quelli occhi,
si verifica che e' non possono con Amore guardare cosa che
non faccian gentile. El cuore mio adunque, eletto, cioè non
per alcuno merito suo, ma per liberalità e grazia della
donna mia assunto a questo grado di gentilezza, già si
stimava tanto e in tale perfezione gli pareva essere venuto,
che non estimava alcuna cosa vile o mortale. E perché non
paia questo contradica a quello abbiamo detto, che sanza
qualche merito non possa alcuna cosa ricevere da quelli
occhi el grado di questa gentilezza, avendo io detto che il
mio cuore sanza merito a questo fu eletto, dico, confermando
la sentenzia sopra detta, che possiamo chiamare uno gentile
o in atto o in potenzia, cioè veramente gentile e con tutte
le parte che vengono da gentilezza o atto a potere essere
gentile; come diremo d'un fabbro, el quale, avendo il ferro
sanza alcuna certa forma, si può dire abbi in mano una
spada, una zappa, o quello istrumento il quale è sua
intenzione di comporre di quel ferro. Era el mio cuore prima
questo ferro rozzo, ma atto a essere quello che volevano
quelli occhi. E perché in loro potenzia era o lasciarlo così
rozzo o farne una o un'altra cosa, per elezione del fabbro,
fu fatto gentile cosa, e, quanto alla elezione, sanza
merito; quanto allo essere disposto e atto a essere gentile,
non sanza qualche merito; e così si assolve questa parte.
Io, veggendo el mio cuore tanto gentile, cominciai ad amarlo
più e desiderare tornassi a me. Per muoverlo a questo purgai
la mente e el petto mio di ogni cosa vile e vulgare per
mezzo pure di quelli occhi, la perfezione de' quali, portata
in me dagli occhi miei, si restò nella imaginazione; né
sarebbe restata quella gentilissima forma in mezzo di tutti
e miei pensieri, s'e miei pensieri fussino suti vili e
vulgari. E però, come di natura fa el bene, prima spogliò el
petto mio d'ogni male; e nonostante questa purgazione, non
voleva tornare il cuore mio a me, né desiderava altra
bellezza che quella di quelli occhi ove lui era. E così di
necessità bisogna fussi, sendo quelli occhi bellissimi e 'l
cuore già fatto gentile, come meglio faremo intendere nella
esposizione di quel sonetto che comincia: “Candida, bella e
dilicata mano”.</p>
<p>Pare solamente al presente necessario, perché spesse volte
nelli nostri versi si truova questo vocabulo di gentilezza e
gentile, difinire una sola volta per sempre quello che sia
gentilezza secondo la mia oppinione. Né arei presunto di
fare questo, se Dante, clarissimo poeta, in quella canzona
dove si difinisce la gentilezza, non si fussi ristretto alla
difinizione della gentilezza dell'uomo, la quale lui chiama
“quasi nobiltà”. Ma, essendo questo vocabolo, secondo el
vulgare uso, quasi comune a tutte le cose, non mi pare
inconveniente dire quello che ne intendo, massime perché,
nella significazione che se usa, è vocabulo nuovo e al tutto
vulgare, del quale non può essere né per definizione né per
lo uso degli antichi alcuna certa proprietà. Pare adunque a
me che questo vocabulo gentile sia nato da quelli che
gentili furono chiamati, cioè e Romani, e quali e dalli
ebrei teologi e da' cristiani furono chiamati gente e dipoi
gentili, come per molti essempli si può provare. E perché e
gentili, cioè e Romani, in queste cose che il mondo onora e
pregia furono reputati eccellentissimi, credo si cominciassi
chiamare gentile ogni cosa che avessi tra le altre qualche
eccellenzia, quasi opera fatta da' gentili o che alla
eccellenzia loro convenissi. Lo uso dipoi ha alargato la
significazione del vocabulo, tanto che la difinizione è
molto dificile. Perché si dirà, <foreign lang="lat">verbi gratia</foreign>, uno
gentile avorio o uno gentile ebano, e l'uno è tanto più
bello quanto è più candido, l'altro quanto è più nero è più
stimato: cose molto contrarie l'una a l'altra e nondimeno
espresse dal medesimo vocabulo. Diremo adunque gentile
essere quella cosa, la quale è bene atta e disposta a fare
perfettamente l'uficio che a lei si conviene, accompagnata
da grazia, la quale è dono di Dio. E, per essemplo,
chiameremo gentile un cavallo “corridore”, el quale corre
più velocemente che gli altri; e oltre a questo vi
agiugnereno la bellezza che agli occhi lo facci grato;
perché, oltre al correre forte, non sarebbe gentile, se non
corressi levato e ben partito e con poca dimostrazione di
fatica o d'affanno. Né sarebbe gentile se e' non fussi
bello, né avessi piccola testa e asciutta, larghe le nare
del naso, gli occhi di conveniente grandezza e vivi, piccoli
orecchi, collo sottile e svelto, non molto petto ma
raccolto, el piè di buon colore e forte, alti e larghi
calcagni, giuntato corto, le gambe né grosse né sottili ma
asciutte, le quali equalmente eschino delle spalle, abbi
assai, a proporzione del resto, dalla punta della spalla al
guidalesco, schiena non molto lunga, doppio di lombi, poco
corpo e non pendente, e lungo più di sotto che nella
schiena, le lacche buone, le falce di drieto diritte,
piccola coda, mantello che sia grato agli occhi con qualche
buono segno, come sarebbe un cavallo, <foreign lang="lat">verbi gratia</foreign>,
tutto morello, col piè di drieto sinistro balzano e un poco
di stella di fronte. Chi volessi laldare con queste parte
uno corsiere da guerra, l'errerebbe, perché ha a fare ufizio
molto diverso. E però la gentilezza è quasi una distinzione
iudiciale di tutte le cose.</p>
<p>Volendo adunque vedere quello che era il mio cuore già
fatto gentile, è necessario intendere l'ufizio del mio
cuore, el quale, avendo per obbietto gli occhi e bellezza
della donna mia, a me pare avessi tre ufizii: l'uno
conoscere, l'altro amare, il terzo fruire e godere quella
bellezza. E se questa bellezza è grande, come abbiamo detto,
grande perfezione bisognava fussi quella del cuore a
conoscerla, ad amarla e fruirla. Non diremo più di questa
parte per al presente perché nelli sonetti seguenti
esplichereno molto meglio questa materia e mosterremo
chiaramente perché el cuore già fatto gentile non può
bramare altra bellezza che quella della donna mia.
</p></div2>
<div2 type="parte">
<head><add resp="ed">XIII</add></head>
<lg type="sonetto">
<lg>
<l>Candida, bella e delicata mano,</l>
<l>ove Amore e Natura poser quelle</l>
<l>leggiadrie dolci, sì gentili e belle,</l>
<l>che ogni altra opera lor par fatta invano,</l></lg>
<lg>
<l>tu traesti del petto il cor pian piano</l>
<l>per la piaga che fêr le vaghe stelle,</l>
<l>quando Amor sì piatose e dolce felle,</l>
<l>tu drieto a lor entrasti a mano a mano;</l></lg>
<lg>
<l>tu legasti il mio cor con mille nodi;</l>
<l>tu 'l formasti di nuovo e, poi che fue</l>
<l>gentil fatto per te, rompesti e lacci.</l></lg>
<lg>
<l>S'egli è fatto gentil, non convien piùe</l>
<l>cercar per rilegarlo nuovi modi</l>
<l>o pensar ch'altra cosa mai li piacci.</l></lg>
</lg>
<p>Abbiamo detto quelle cose potersi chiamare gentile, le
quale perfettamente e con grazia fanno quello a che sono
ordinate. E per questo parrebbe, <foreign lang="lat">prima facie</foreign>, che
qualunche cosa fatta una volta gentile non avessi bisogno
d'alcuna altra cosa alla perfezione sua; che pare contro a
quello che dice el presente sonetto, la conclusione del
quale è che la mano gentilissima della donna mia, avendomi
tratto el cuore del petto, lo abbi fatto gentile, avendolo
formato di nuovo; el quale cuore già era suto fatto gentile
dagli occhi suoi, come mostra el sonetto già esposto che
comincia: “Poscia che 'l bene avventurato core”. E però,
prima che più particularmente vegniamo alla esposizione del
sonetto, per concordare questa apparente contradizione,
diremo così. Che se la gentilezza è quella che abbiamo
detto, tante cose possono essere gentili quanti sono i fini
a che tendono le cose; come si vede per isperienza in uno
uomo, perché lo chiameremo nella sua tenera e puerile età un
gentile fanciullo, dipoi un gentile garzone, un gentile
giovane, un gentile uomo, etc., secondo che l'età e la
natura gli mostra diversi fini; perché diverse cose
convengono a diverse età. E però, quando el mio cuore si
fuggì negli occhi della donna mia, dalli quali fu fatto
gentile, si può intendere che allora el cuore aveva per
obietto solamente gli occhi della donna mia e le altre
aparenti bellezze, e solamente di quello si pasceva per
mezzo della visione degli occhi miei; e a questo fu fatto
gentile, cioè a intendere, contemplare e fruire solamente
per mezzo degli occhi quella bellezza. Ma dipoi, essendo
quella mano candidissima entrata nel petto e trattone el
cuore, pare che questo fussi assunto a più degno ufizio.
Perché questo mostra la iuridizione che aveva la donna mia
sopra 'l mio cuore, e espressamente chiarisce, se già lei lo
reputava suo; e essendo sua cosa per elezione di lei, di
necessità lo amava; e questo mostra più chiaramente lo
averlo cominciato a fare gentile cogli occhi, cioè fattogli
questo benifizio, perché quelle cose se amano più che
l'altre, le quale noi reputiamo nostre e, come nostre,
abbiamo cominciato a benificarle. Altro era adunque lo
ufizio del cuore, prima che la donna mia facessi segno
alcuno de amore verso lui; altro è questo che doveva fare
dopo tante benigne dimostrazione. E però, come a nuovo
ofizio e fine, di nuovo bisognò farlo gentile, perché non
solamente aveva per obietto la bellezza sua, ma ancora lo
amore della donna mia, tanto più degna cosa, quanto più
spirituale e manco corporea, e non di manco o meno
desiderabile bellezza al cuore mio che gli occhi sua agli
occhi mia. Era adunque necessario, come è detto, di nuovo
farlo gentile e formarlo per questo nuovo obietto, e questo
ufizio a nessuno pare che più si convenissi che alla mano
della donna mia; la quale bisogna intendere fussi la mano
sinistra, la quale, partendo dal cuore, come più certo
nunzio, è testimone della intenzione del cuore della donna
mia; perché si dice nel dito anulario, cioè quello che è
allato al dito che vulgarmente chiamiamo mignolo, è una
venetta che viene <emph>immediate</emph> dal cuore, quasi un messo
della intenzione del cuore. Veggiamo adunque di necessità el
cuore di nuovo bisognava essere riformato e fatto gentile a
questo nuovo e più degno fine e che la vera ministra a
questo effetto era la mano sinistra per le sopra dette
ragioni.</p>
<p>Ora verremo a più particulare esposizione del sonetto.
Certamente, tra l'altre gentilissime bellezze della donna
mia, le mani sue non parevano cose umane e, benché ambo
fussino belle, pure el presente sonetto, come di sopra
dicemo, parla alla mano sinistra, la quale chiama “candida,
bella e dilicata”, non perché comprenda tutte le bellezze
di quella mano, ma, narrandone una parte, vuole che chi
legge comprenda ogni esatta perfezione che si convenga a una
mano. E che questo sia vero, lo mostra soggiugnendo poi che
l'amore e la natura gli avevano in modo contribuito ogni
loro gentilezza, leggiadria e dolcezza, e in effetto ogni
generazione d'ornamento, che però pareva ogni altra loro
opera fatta invano, quanto a comparazione di queste
bellezze. Qui è da notare che tutte le cose che piacciono,
per due rispetti piacciono, cioè o per essere perfettamente
belle o per essere molto amate e desiderate: perché spesso
avviene che e' s'ama una cosa che non è reputata bella; e
però, dove si unisce colla bellezza naturale lo amore,
nessuna cosa può piacere tanto. Per questo si dice che Amore
e la Natura avevono posto in quella mano ogni ornamento, che
si può interpetrare la perfezione della bellezza naturale e
lo amore grande, che non lasciava mancare alcuna, ancora che
piccola, parte di bellezza a quella mano. Questa mano tanto
bella adunque entrò nel petto mio, el quale trovò aperto per
la ferita, che prima avevono fatta gli occhi, drieto alli
quali subitamente entrò e ne trasse el mio cuore. Ebbono
grazia gli occhi miei prima di conoscere la bellezza degli
occhi suoi e poi, come spesso avviene, o ballando o in altro
simile onesto modo, fui fatto ancora degno di toccare la sua
sinistra mano; perché sulla scala d'amore si monta di grado
in grado. Ebbe tanta forza questa mano, così da me tocca,
che mi tolse di me lo intero dominio e, come abbiamo detto,
trasse el cuore del mio petto; el quale, preso da questa
mano, fu di principio legato molto stretto, dipoi reformato
di nuovo e fatto gentile da quella mano, perché il formare è
proprio ofizio delle mani. E essendo così reformato e fatto
gentile, quella mano sciolse tutti e lacci e misse el mio
cuore in libertà, perché, essendo fatto gentile, non poteva
amare se non gentile cosa, né avere altro che gentilissimo
obietto, e nessuno più gentile ne poteva trovare che la
donna mia, anzi la vera gentilezza; e però non bisognava
dubitare che mai più si partissi da lei, perché già stava
sanza essere legato, né ancora si poteva dubitare che altra
bellezza gli potessi piacere; perché, se quella cosa piace
più, la quale pare o è più bella che l'altre, nessuna più
bella se ne poteva trovare che la donna mia, della quale si
può veramente dire, per essere gentile e bella, quello che
dice Dante: “Di costei si può dire: / gentile in donna ciò
che in lei si truova / e bello è tanto quanto lei
simiglia”.
</p></div2>
<div2 type="parte">
<head><add resp="ed">XIV</add></head>
<lg type="sonetto">
<lg>
<l>O mano mia suavissima e decora!</l>
<l>“Mia” perché Amor, quel giorno che ebbe a sdegno</l>
<l>mia libertà, mi dette te per pegno</l>
<l>delle promesse che mi fece allora.</l></lg>
<lg>
<l>Dolcissima mia man, con quale indora</l>
<l>Amor li strali onde cresce il suo regno!</l>
<l>Con questa tira l'arco, a cui è segno</l>
<l>ciaschedun cor gentil che s'innamora.</l></lg>
<lg>
<l>Candida e bella man, tu sani poi</l>
<l>quelle dolci ferite, come il telo</l>
<l>facea, come alcun dice, di Pelide.</l></lg>
<lg>
<l>La vita e morte mia tenete voi,</l>
<l>eburnee dita, e 'l gran disio ch'io celo,</l>
<l>qual mai occhio mortal vedrà, né vide.</l></lg>
</lg>
<p>Come nel precedente sonetto abbiano detto, la Natura e lo
Amore danno ogni perfezione e ornamento. Questo medesimo
conferma el sonetto presente, el quale, parlando pure a
quella mano gentilissima, la chiama “suavissima e decora”:
decora per li ornamenti e bellezze naturali, suavissima per
lo amore e desiderio d'essa, perché, se non fussi questo
amore e desiderio, non potrebbe essere suave, ancora che
bellissima. Oltre a queste dua proprietà, è da notare che io
la chiamo “mia”. E perché questo pareva arroganzia, perché
di sì bella e gentile cosa non ero degno, reprico questo
vocabulo “mia” <emph>immediate</emph> nel secondo verso, e
giustifico che così la chiamo, mostrando esserne cagione
Amore, el quale me la dette per pegno della promessa pietà
della donna mia. È comune e antiqua consuetudine tra gli
uomini in ogni patto e transazione, per più efficace segno
del cuore e voluntà nostra, toccare colla mano destra
propria la destra di colui con chi si fa il patto, e
comunemente se usa quando si perviene a pace dopo qualche
guerra e ingiuria seguìta. Similmente, quando in tali o in
altri casi si piglia giuramento alcuno, la destra mano è lo
instrumento e ministra. Credo questa tale consuetudine sia
suta introdotta dalla cagione che diremo apresso. Qualunche
pace o simile patto e fede data, che fussi interrotta o non
osservata, bisogna che sia così rotta da qualche nuova
ingiuria, della quale il più delle volte suole essere
principio e ministra la mano destra, che è quella che
percuote e nella maggiore parte degli uomini è più espedita
e pronta alla offesa. E però, usandosi la destra nelle
convenzioni sopra dette, come testimonio e confermazione di
quello che è fatto, pare che se obrighi quella cosa, la
quale prima e più facilmente può violare el patto. Dettemi
adunque Amore questo pegno delle promesse sue quel giorno
che ebbe a sdegno la mia libertà, cioè quello dì che mi
legò. E più è da notare che questo pare contro alla verità,
perché, quel giorno che quelli occhi mi legorono, ancora non
avevo tocca questa gentilissima mano. Ma bisogna intendere
in uno de' dua modi, cioè o che quel dì, che Amore mi legò,
in se medesimo fece questo proposito di darme in pegno
questa mano, ancorché per quel tempo diferissi lo effetto; o
vero ch'io fui interamente legato e al tutto fuori di
libertà come toccai quella mano: perché, come dicemmo nel
precedente sonetto, quella legò el mio cuore con mille nodi.
E questo mostra che il cuore stava allora per forza di
legame e, se avessi forse potuto, volentieri si saria
sciolto; e però riteneva ancora qualche parte di libertà.
Ma, poi che fu riformato di nuovo e levato e lacci, stando
di sua voluntà sempre con la donna mia, allora si poteva
interamente chiamare fuora d'ogni sua pristina libertà; e
quel dì Amore ebbe a sdegno la libertà sua, cioè la libertà
che prima aveva el cuore inanzi che conoscessi questa nuova
libertà, dove lo misse Amore; perché libertà si può chiamare
quando alcuno può disporre a suo arbitrio, come poteva el
cuore mio, sendo sciolto e libero da ogni legame. E di
questa parte diremo più ampliamente nella esposizione del
sonetto che comincia: “Chi ha la vista sua”, etc. Subiunge
dipoi che questa mano veramente dolcissima indora li strali
de Amore, questa tira l'arco d'Amore e ferisce tutti cuori
gentili che s'inamorono, che sono segno e berzaglio agli
strali amorosi, come certifica el nostro Petrarca, quando
dice: “Amor ch'e cuor' gentil' suave invesca, / né degna di
provar sua forza altrove”. Qui è da notare che tutti questi
sono ofizi che si fanno per mezzo delle mani. E, oltre a
questo, dicendo che questa mano indora le saette amorose,
bisogna intendere che questa mano prepara a Amore li strali,
li quali inamorano, che si dicono essere aurei, e non quelli
di piombo, e quali sogliono cacciare amore e fare nascere
odio. E come tutti questi sono ofizii della mano, similmente
è ofizio suo medicare le ferite, perché la cerusica, la cura
della quale se estende a simili medicine, non vuole dire
altro che opera di mani. Ferisce adunque e sana, cioè
accende el desiderio, dipoi l'adempie, come dice faceva il
tel, cioè la lancia d'Acchille figliuolo di Pelleo, la quale
avendo due punte, dicono e poeti che con l'una feriva,
coll'altra sanava le ferite. Di qui nasce convenientemente
che, potendo questa mano e ferire e sanare, può ancora
uccidere e vivificare. Adunque convenientemente è detto che
quelle dita eburnee, cioè quelle dita di colore de avorio,
tengono la vita e la morte mia. E ancora questo è proprio
ofizio delle dita, perché quello che strigne la mano lo fa
per mezzo delle dita. Tiene ancora quella mano el mio gran
disio, e questo molto veramente, per quello che nel
precedente sonetto è detto. Perché, tenendo el cuore mio,
nel quale è la virtù concupiscibile, cioè el desiderio,
tiene el mio disio, el quale io nascondo dagli occhi degli
uomini, a' quali al tutto è invisibile. Perché, s'egli è
vero quello che abbiamo detto, che questa mia donna sia
gentilissima e il cuore mio da lei sia fatto gentile, perché
altrimenti non poteva conoscere o amare tanta bellezza, gli
occhi degli altri uomini non possono vedere el mio
gentilissimo disio, &lt;perché&gt;, non sendo fatti gentili da
lei, non sono sufficienti. Ora per non lasciare in
confusione chi ha letto nel precedente comento nostro
qualche cosa che pare <foreign lang="lat">prima facie</foreign> contraria, a maggiore
declarazione diremo come apresso. Abbiamo detto questa mano
tanto da me lodata e amata essere suta la sinistra, e tutti
gli essempli che abbiamo detto, e della fede che per suo
mezzo ebbi da Amore, e dello indorare gli strali, tirare
l'arco e medicare, etc., si referiscono più presto alla mano
destra. Per levare questa confusione, bisogna intendere che
naturalmente la mano sinistra è più degna e più forte che la
destra, perché è più propinqua al cuore, el quale è datore
della virtù e della potenza. È vero che lo uso umano, come
molte altre cose, ancora questa naturale potenzia ha
depravato. E però, se la destra ha più degnità o forza, è
più tosto per consuetudine che per natura. Né debbe lo uso
ostare che non sia più degno quello che per natura è più
degno. E però li buoni intelletti, come è quello della donna
mia, nonostante la perversa consuetudine, volle in questa
come nell'altre cose essere eccellente dagli altri; e avendo
a fare fede al cuore mio della pietà e disposizione del
cuore suo, lo fece per quel mezzo a cui era più naturale e
che meritava più fede, come più vicino al cuore. Oltre a
questo, lo indorare le saette, tirare l'arco d'Amore e
medicare la piaghe amorose è ofizio della mano sinistra;
perché, se bene le bellezze legano molto, el cuore della
cosa amata strigne molto più, e così molto meglio medica. E
tutte queste opere manuali, che hanno a essere a
significazione del cuore, molto meglio convengono alla mano
sinistra per la propinquità già detta. E però più tosto è
errore quello che comunemente usano gli uomini, che la
elezione in questa parte della donna mia.
</p></div2>
<div2 type="parte">
<head><add resp="ed">XV</add></head>
<lg type="sonetto">
<lg>
<l>Quanta invidia ti porto, o cuor beato,</l>
<l>che quella man vezzosa or mulce or stringe,</l>
<l>tal che ogni vil durezza da te spinge!</l>
<l>E poi che sì gentil sei diventato,</l></lg>
<lg>
<l>talora il nome, a cui te ha consegrato</l>
<l>Amore, il bianco dito in te dipinge;</l>
<l>or l'angelico viso informa e finge,</l>
<l>or lieto, or dolcemente perturbato.</l></lg>
<lg>
<l>Or li amorosi e vaghi suoi pensieri</l>
<l>ad uno ad un la bella man descrive,</l>
<l>or le dolce parole accorte e sante.</l></lg>
<lg>
<l>O mio bel core, oramai più che speri?</l>
<l>Sol che abbin forza quelle luci dive</l>
<l>di transformarti in rigido adamante.</l></lg>
</lg>
<p>Abbiamo disopra concluso e più volte difinito gentile
potersi chiamare quella cosa che, secondo la umana
perfezione, fa perfettamente e con grazia l'ofizio a che è
ordinata. E essendo giunto a questa perfezione el cuore mio
per mezzo di quella mano bellissima, el presente sonetto fa
menzione del modo come fu fatto gentile e ancora de alcuni
effetti di beatitudine e dolcezza, che per questo sente il
cuore; perché questa tale menzione e memoria non altrimenti
è grata al cuore, che a' navicanti il raccontare qualche
loro pericolosa fortuna, poi che hanno conseguita la sicurtà
del porto. Parla adunque el presente sonetto al cuore mio,
mostrando portarli invidia, non perché gli dispiaccia el
bene suo, ma più presto per desiderio di potere conseguire
il medesimo bene; e chiamandolo “cuore beato”, mostra
assai manifesto la cagione della invidia; la quale, se è,
come abbiamo detto in questo luogo, desiderio del medesimo
bene, la invidia necessariamente è maggiore e più manifesta
quanto è maggiore il bene che si vede in altri; e nessuno è
maggiore bene che lo essere beato, e quella cosa è veramente
beata che è gentile; e però, dicendo “cuore beato”, già si
presuppone la gentilezza. Narra dipoi el modo che tenne
quella mano a riducere el mio cuore dalla durezza e viltà
sua naturale alla perfezione della gentilezza, cioè
mulcendolo e stringendolo: che si può interpetrare che
quella mano usasse qualche volta seco cose piacevoli e
dolce, qualche volta aspre e forte; perché, avendo a
combattere con due inimiche, cioè e la durezza e viltà,
bisogna opporre due virtù contrarie, cioè la forza contro
alla durezza e dolcezza contro alla viltà. Perché chi
pensassi bene che cose ostano a qualunche vuole andare alla
perfezione, troverrà essere solamente due. Prima una
naturale inerzia e contraria disposizione alla beatitudine
che si cerca; e questo nasce e per difetto di complessione e
de organi del corpo e per le naturali concupiscienzie e
inclinazione a molti errori, con ciò sia cosa che la via
della perfezione sempre fu laboriosa e dificile; e però
queste cose contrarie sono spesse volte di tale impedimento,
che non lasciono, non che altro, qualche volta conoscere la
beatitudine: e questa si può chiamare durezza. L'altro
ostaculo è che, ancora che qualche volta questa beatitudine
in confuso si conosca, e conoscendosi si desideri, gli
uomini hanno una naturale viltà e difidenzia, per la quale
spesso si disperono di conseguirla; né, tentando la via per
andarvi, possono già mai adiungervi. Bisogna adunque, contro
a quella prima durezza la forza, contro alla viltà la
mollificazione e dolcezza, usando e or l'una e or l'altra,
secondo che si truovono potenti gl'inimici, perché l'una
rompe la durezza, l'altra contro alla viltà dà speranza.
Questi due effetti mostra el presente sonetto dicendo “or
mulce, or stringe”, che con queste due cose trae del cuore
ogni durezza e viltà, le quali remosse, si fa gentile, cioè
diventa subietto atto a ricevere ogni degna forma e gentile
impressione. Séguita di questo che, sùbito che el cuore è
diventato materia gentile, tanto può stare sanza la forma
gentile, quanto può la materia sanza forma. E perché lo
amore congiugne la materia e la forma, cioè un naturale
desiderio che ha l'uno dell'altro, così Amore, che mosse
quella mano a fare gentile el mio cuore, fa ancora che di
nuovo si muove a darli tanta gentile impressione. E trovando
el mio cuore sanza durezza, cioè mollificato e atto a
ricevere ogni impressione, comincia col dito a scrivere in
lui il nome della donna mia, quel nome dico, al quale Amore
consecrò il mio cuore; perché consecrare s'intende un tempio
a uno iddio o una chiesa a uno santo, dandoli il titolo di
quel nome, perché perpetualmente si conosca quel tale tempio
o chiesa. Adunque el cuore mio fu veramente consegrato,
perché Amore ne fece un tempio e abitaculo per sempre, dove
si celebrassi e stessi quel nome della donna mia. Dipinge
ancora quel candido dito l'apparenzia del viso della donna
mia e quelle perturbazioni e passioni che a gentile donna si
convengono, come è qualche modesta letizia e qualche dolce
perturbazione. E perché pare cosa impossibile quello che
appresso si scrive, cioè che si possa descrivere o dipingere
i pensieri che non sono sottoposti agli occhi, bisogna
intendere che le passioni che convengono alla donna mia sono
tre, cioè le due che abbiamo dette della modesta letizia e
dolce perturbazione e quella che si aggiunge al presente è
l'amore, el quale include di necessità una dolce speranza;
e se esclude, delle quattro perturbazioni, il timore
solamente, perché questo non si conviene a sì gentile donna,
ancora che sia comune a tutti gli uomini. Volendo adunque
fare menzione di questa gentilissima passione dello amore e
essendo el vero nutrimento dello amore e pensieri, abbiamo
detto nel mio cuore essere dipinti i suoi pensieri amorosi,
e volendo referire questa pittura agli occhi, bisogna
intendere che il medesimo viso della donna mia, che prima
era dipinto or lieto, or dolcemente perturbato, fussi
dipinto ancora qualche volta amoroso; perché, come
conosciamo la letizia e 'l dolore e ridendo e piangendo e
per altri segni, così e pensieri amorosi per molti segni si
conoscono, anzi dagli occhi inamorati dificilmente si
nascondono; e tra gli altri segni, come avviene ancora delle
altre perturbazioni, per le parole molto meglio si
conoscono, le quali sogliono essere el più delle volte
espressioni de' pensieri. E però soggiugne che la medesima
mano descrive ancora le parole della donna mia, come nunzii
veri de' pensieri e testimoni esteriori di quello che el
cuore fa dentro. Debbesi adunque presupporre che degnissima
pittura fussi quella della quale era ornato el cuore mio;
perché tre cose, secondo el giudizio mio, si convengono a
una perfetta opera di pittura, cioè el subbiecto buono, o
muro o legno, o panno o altro che sia, sopra &lt;il&gt; quale si
distenda la pittura; el maestro perfetto e di disegno e di
colore; e oltre a questo che le cose dipinte sieno di loro
natura grate e piacevoli agli occhi: perché, ancora che la
pittura fussi perfetta, potrebbe essere di qualità quello
che è dipinto, che non sarebbe secondo la natura di chi
debbe vedere. Con ciò sia che alcuni si dilettano di cose
allegre, come è animali, verzure, balli e feste simili;
altri vorrebbono vedere battaglie o terrestre o marittime e
simili cose marziale e fere; altri paesi, casamenti e scorci
e proporzioni di prospettiva; altri qualche cosa diversa; e
però, volendo che una pittura interamente piaccia, bisogna
adiungervi questa parte: che la cosa dipinta ancora per sé
diletti. Era el mio cuore materia e subietto molto atto a
ricevere ogni impressione; mai non fu mano tanto gentile e
dotta a tale pittura quanto quella della donna mia, né più
grate cose potevono essere espresse nel mio cuore che i
dolcissimi accidenti e il viso e il nome della donna mia. E
però, quanto al iudizio del mio cuore, era tanto perfetta
questa pittura, che desiderava si perpetuassi e che
etternamente così in esso si conservassi. E questo è molto
naturale desiderio e séguita da' principii già detti. Con
ciò sia cosa che si va per la via della perfezione, molto
dura e laboriosa, per venire alla beatitudine; e chi ha
grazia di condurvisi, non gli resta altro desiderio che
stabilirsi e fermarsi in essa, come ancora desidera el mio
cuore. E credendo che questo fussi el modo a potersi
perpetuare in tanto bene, desiderava che gli occhi della
donna mia avessino quella forza e virtù che si legge ebbe
già el viso di Medusa e che, come l'aspetto suo convertì gli
uomini in sassi, così gli occhi della donna mia così dipinto
el mio cuore e così bello convertissino in un duro adamante.
Bisogna adunque intendere, per la pittura di tante belle e
dolcissime cose nel mio cuore, i pensieri ch'erano in lui e
la imaginazione di quelle tali cose. Li quali pensieri
essendo pieni di somma dolcezza, el cuore desiderava si
conservassino in lui e durassino a guisa della durezza d'uno
adamante, e che nuovi e molesti pensieri non succedessino e
cacciassino quelli ch'erano dolci, come spesse volte
adiviene negli amanti, e quali comunemente brieve tempo si
preservano nel medesimo stato.
</p></div2>
<div2 type="parte">
<head><add resp="ed">XVI</add></head>
<lg type="sonetto">
<lg>
<l>Belle, fresche e purpuree viole,</l>
<l>che quella candidissima man colse,</l>
<l>qual pioggia o qual puro aer produr volse</l>
<l>tanti più vaghi fior' che far non suole?</l></lg>
<lg>
<l>Qual rugiada, qual terra o ver qual sole</l>
<l>tante vaghe bellezze in voi raccolse?</l>
<l>Onde il suave odor natura tolse,</l>
<l>o il ciel, che a tanto ben degnar ne vuole?</l></lg>
<lg>
<l>Care mie violette, quella mano</l>
<l>che vi elesse intra l'altre, ove eri, in sorte</l>
<l>vi ha di tante eccellenzie e pregio ornate!</l></lg>
<lg>
<l>Quella che il cor mi tolse, e di villano</l>
<l>lo fe' gentile, a cui siate consorte,</l>
<l>quella adunque, e non altri, ringraziate!</l></lg>
</lg>
<p>Fu non solamente la donna mia sopra tutte l'altre
bellissima e dotata di degnissimi modi e ornati costumi, ma
ancora piena de amore e di grazia. E puossi veramente di lei
afermare che era tanto eccellente in tutte le parte che
debba avere una donna, che qualunche altra donna, che fussi
suta così perfettamente dotata di una parte sola di tante
che n'avea la donna mia, sarebbe suta tra le altre
eccellentissima. E che fussi, come abbiamo detto, tutta
piena de amore e di grazia, oltre a molti altri
evidentissimi segni, me accade nel presente sonetto fare
menzione de uno singularissimo e a me gratissimo. E questo
fu che, essendo io stato per qualche tempo, per alcuno
accidente, sanza potere vederla, quasi era diventato cosa
insopportabile, né sanza pericolo della vita mia stare
potevo per qualche altro tempo, ancora che brieve, così
sanza vederla. Di che essa accorgendosi, non per visibili
segni, ché questo era imposibile, ma per esserli noto
l'amore grande che io li portavo, e provando forse in sé
medesima quanto fussi dificile e insopportabile la
privazione degli occhi suoi agli occhi miei, né potendo a
questo per allora rimediare, soccorse alla mia aflizione in
quel modo che per allora si poteva. Dilettavasi di natura,
come di molte altre cose gentili, ancora di tenere in casa
in alcuni vasi bellissimi certe piante di viuole, alle quali
lei medesima soccorreva e d'acqua per li eccessivi caldi e
d'ogni altra cosa necessaria al nutrimento loro. Elesse
adunque tre viuole tra molte altre che ne aveva; quelle alle
quali o la natura volse meglio, per averle produtte più
belle che l'altre, o la fortuna, che prima all'altre le fece
venire a quella candidissima mano. Le quali viuole così
còlte mi mandò a donare; ché veramente, da lei in fuora,
nessuna cosa poteva meglio mitigare tanto mio dolore. Parla
adunque el presente sonetto alle sopra dette tre viuole, le
quali, e essendo per loro medesime di maravigliosa bellezza
e essendo dono della donna mia e còlte da quella mano
candidissima, ragionevole cosa era che mi paressino molto
più belle che non suole produrre la natura. E per questo
convenientemente si domanda pel presente sonetto, come si
suole fare di tutte le cose maravigliose, della cagione di
tanta eccellenzia. E perché il presente sonetto per sé pare
assai chiaro, brievemente diremo che nel domandare della
cagione perché erono così belle, si tocca tutti e mezzi per
li quali la natura produce le piante, l'arbusti e l'erbe e i
fiori. E perché tutte queste cagioni insieme non parevono
ancora sufficienti alla nuova bellezza, al colore, alla
forma e allo odore di quelle bene avventurate viuole,
bisognava che qualche nuova cagione e estraordinaria
potenzia le avesse produtte; e impossibile era intendere
qual cagione fusse, se non da chi avesse in altre cose
veduta esperienzia de una simile virtù e potenzia. Avendo io
adunque in me provato la virtù e forza di quella
candidissima mano, che, secondo il precedente sonetto, di
vile e durissimo aveva fatto el mio cuore gentile, potevo
credere e afermare quella medesima mano potere avere fatto
quelle viuole di tanta eccessiva bellezza, perché maggiore
cosa era fare gentile una cosa rozza e villana, che
bellissima una cosa bella, come di natura sono le viuole.
Per questo si conclude: quella mano avere fatto quelle
viuole di tanto pregio e eccellenzia, che aveva fatto el
cuore mio di villano gentile, e per questo meritamente
queste viuole essere consorte del mio cuore, perché consorti
si chiamono quelli che sono sottoposti alla medesima sorte.
E però di tanta loro bellezza quelle viuole non dovevono
ringraziare né il sole, né la terra, né l'aria, né la
rugiada, né el luogo aprico, né qualunche altra naturale
potenzia che concorressi a simile produzione, ma solo la
virtù e potenzia di quella candidissima mano.</p>
<p>Non è forse inconveniente vedere se la bellezza di queste
viuole o era in oppenione mia o era possibile in fatto. E
benché io non possa iudicare se fussi vera in fatto, perché
non posso referire se non quello che pareva a me, secondo
che i sensi raportavono al giudicio, e quali se erano
depravati e corrutti o se pure mi portavono il vero a me è
dificile a intendere, perché bisogna el giudicio giudichi
quello che portono e sensi e in quel modo che lo portono,
nondimeno confesso essere possibile che la forte
immaginazione sia cagione di corrompere i sensi, come spesso
avviene in uno farnetico, che li pare vedere quello che non
è, imperò che gran potenzia ha ne' sensi la immaginazione,
come faremo intendere nella esposizione di quello sonetto
che comincia: “Della mia donna, omè, gli ultimi sguardi”,
E nondimeno questo non toglie che non possa essere vera
quella bellezza, o vero che la cagione di essa sia la virtù
di quella mano; perché si vede, o per la grazia di Dio o per
influsso celeste o per virtù naturale, a diversi uomini
essere dato diverse potenzie e grazie. Vedesi spesso un
medico dottissimo uccidere gran numero di uomini; uno più
ignorante sanare quasi tutti quelli che e' cura; alcuni
uomini avere qualche propria virtù, con la presenzia sanare
certi mali e con un semplice tatto di mano; ad alcuno essere
giovato più contro a chi lo assale la presenzia che la
spada. Truovasi in alcuni autori de astrologia che chi ha
una certa constellazione, ha virtù, solo colla presenzia, di
guarire indemoniati. E non è molto maggiore forza quella
delle parole, che sieno udite dagli animali bruti, dalle
piante e da l'erbe, come si dice de' serpenti e d'altri
animali, e che possino fare seccare le piante e l'erbe, e
che solo la fascinazione facessi tanti diversi e grandi
effetti, quanti si legge e in Catone e in Plinio e in altri
autori antiquissimi e degni di fede e reverenzia? E che più
vogliamo cercare de essempli? Non veggiamo noi che maggiore
forza hanno spesso gli occhi umani, che con uno semplice
sguardo uccidono quasi e vivificano, fanno fuggire e tornare
el sangue, tolgono e rendono le forze, e quello che è più,
corrompono el giudizio della mente umana? Pare per questo
assai possibile che e' possa una mano avere tanta virtù che
dia, non dico alcuna nuova qualità, ma alle medesime
qualitate più bellezza e eccellenzia che non suole dare la
natura, e massime la più bella mano che forse mai facesse
natura. E se io fussi di questo suspetto giudice, rispondo
che prima fu giudicata da me la bellezza di quella mano, che
amata eccessivamente; perché di necessità la cognizione
precede la voluntà. Se adunque prima mi parve bella che io
l'amassi, è necessario che io vachi da colpa di passione e
che quella mano veramente fussi bellissima. E se così è,
pare più tosto impossibile che con tanta bellezza non fussi
coniunta una maravigliosa virtù e potenzia, che difficile a
credere di lei quello che ne scrivo.
</p></div2>
<div2 type="parte">
<head><add resp="ed">XVII</add></head>
<lg type="sonetto">
<lg>
<l>Chiare acque, io sento il vostro mormorio,</l>
<l>che sol della donna mia il nome dice:</l>
<l>credo, poi ch'Amor fe'vi sì felice</l>
<l>che fussi specchio al suo bel viso e pio.</l></lg>
<lg>
<l>La bella imagin sua da voi partìo</l>
<l>perché vostra natura vel disdice;</l>
<l>solo il bel nome a voi ricordar lice,</l>
<l>né vuole Amor che lo senta altri ch'io.</l></lg>
<lg>
<l>Quanto più fûro o fortunati o saggi</l>
<l>che voi, chiare acque, gli occhi mia, quel giorno</l>
<l>che fûrno prima specchio al suo bel volto,</l></lg>
<lg>
<l>servando sempre in loro i santi raggi!</l>
<l>Né veggon altro poi mirando intorno,</l>
<l>né gliel cela ombra, né dal sol gli è tolto.</l></lg>
</lg>
<p>Ancora che nel precedente comento abbiamo detto volere
riservare alla sposizione del sonetto che comincia: “Della
mia donna”, etc. che gran potenzia è ne' sensi la
immaginazione, nondimeno pare che accaggia al presente dire
qualche cosa più tosto dello effetto che della cagione.
Interviene adunque molte volte che, quando altri sente
qualche continua e non articulata voce, la immaginazione
nostra se accomoda quella tale voce a quello che allora più
immagina; e, immaginando, gli pare articulata quella tale
voce, dandogli quel senso e faccendoli dire quello che più
desidera. E comunemente sonando, campane, cadendo una acqua
continova, pare che questo tale suono dica quella cosa che
vuole colui che la immagina. Vedesi ancora, per essemplo di
questo, qualche volta nelle nube aeree diverse e strane
forme d'animali e di uomini; e considerando certa ragione di
pietre che sieno molto piene di vene, vi si forma ancora
dentro el più delle volte quello che piace alla fantasia.
Questo medesimo interveniva a me, che ritrovandomi in un
luogo amenissimo dove era uno chiaro e abundante fonte, nel
quale perpetualmente l'acqua, cadendo da alto, faceva uno
dolcissimo mormorio, a me pareva che quel mormorio
continuamente dicesse el nome della donna mia, perché questa
era quella cosa la quale più immaginavo e quel nome che più
desideravo sentire. Aiutava questo dolcissimo inganno lo
essere già suta la donna mia in questo luogo amenissimo e
avere guardato nel fonte, che di necessità era diventato suo
specchio, perché per qualche tempo aveva pure ritenuto in sé
quella chiarissima acqua la effigie bellissima della donna
mia. E però non pareva impossibile alla credulità delli
amanti che quell'acqua, inamorata di sì bel viso, da quel
tempo in qua col suo amoroso mormorio perpetualmente
replicassi quello dolcissimo nome. Pareva per questo
conveniente, se quelle acque erano di sì bel viso inamorate,
che dovessino per sempre ritenerlo in loro né lasciarlo mai
partire, come a me pareva che perpetualmente dicessino il
nome della donna mia. E si può bene credere che la medesima
immaginazione che mi faceva sempre udire quel nome, guidata
da una amorosa simplicità, mi conducessi ancora a guardare
nell'acqua, per vedere se e' v'era dentro ancora il viso
della donna mia; e non ve lo vedendo, me accorsi dello
errore e considerai sùbito che l'acqua non può ricevere
alcuna tale forma se non ha un simile obietto assistente,
perché la natura dell'acqua è così fatta per essere corpo
diafano. Ma gli è ben lecito col mormorio suo, secondo che
pareva a me, ricordare el suo nome. E perché questo nasceva
solamente dalla immaginazione e desiderio mio, altri che io
non lo sentiva, né permetteva Amore che sì dolce armonia
pervenissi ad altri che a' miei inamorati orecchi. Cominciai
dipoi a fare comparazione della felicità di quelle acque
alla propria e parendomi essere più felice di loro, se avevo
prima concetto alcuna invidia a quelle acque, la converti'
in alquanto de arroganzia, mostrando che o gli occhi miei
avevono avuto migliore fortuna, o erono suti più prudenti e
saggi perché dalla prima ora in qua che 'l bel viso della
donna mia si presentò agli occhi, sempre serborono in loro
quella dolcissima immagine, né poterono da poi in qua mai
vedere altra cosa, né per oscurità di tenebre o d'ombra, né
per lume di sole, che si può interpetrare l'ombra per la
notte e il sole per il giorno, che è tanto a dire come se
dicessi né dì né notte toglie quegli occhi dagli occhi miei.
O interpetrando più largamente, possiamo dire che due cose
corrompono la vista umana e levano la potenzia agli occhi,
cioè una grande oscurità, e la oscurità non è altro che
ombra che nasce dalla interposizione della materia tra 'l
sole e noi, o uno superchio lume, come avviene a chi guarda
il sole. Adunque quella medesima immaginazione, che mi
faceva sentire il nome della donna mia per il cascare
dell'acqua, mi faceva ancora vedere in ogni tempo e luogo
quello dolcissimo viso. Tutto questo concetto così espresso
se include nel presente sonetto, el quale parla sempre a
l'acqua del fonte sopra detto. Resta a chiarire meglio
quella parte che dice che gli occhi miei furono specchio al
volto della donna mia, la quale abbiamo riservato a l'ultimo
per non interrompere la sentenzia del sonetto. E non parendo
da pretermettere, diciamo che, volendo verificare che gli
occhi miei fussino specchio al suo viso, bisogna intendere
naturalmente come gli occhi veggono e come la potenzia
visiva si reduce in atto. Secondo i peripatetici, la cosa
che è veduta si rapresenta drento agli occhi multiplicandosi
la spezie e forma di essa cosa, tanto che perviene a quella
parte dell'occhio che si chiama cristallina, perché è
trasparente e diafana come il cristallo, la quale riceve
quella tale forma della cosa che si vede, come fa lo
specchio di qualunche cosa che gli è opposta. Questa tale
forma così veduta, dalla cristallina si transferisce al
senso comune, che giudica per questo le qualità di quella
tale cosa. Secondo gli accademici, negli occhi nostri sono
certi spiriti sottilissimi, e quali si partono degli occhi e
vanno a quella cosa che si vede e riportonla per riflessione
agli occhi, quasi informati della forma di quella tale cosa,
la quale rapresentono pure alla cristallina già detta, come
a uno specchio e di quivi poi al senso comune. E però,
secondo qualunque di queste due oppinioni, molto
propriamente abbiamo detto che gli occhi miei fussino
specchio al viso della donna mia, perché negli occhi si
forma la immagine di qualunche cosa si vede, come nello
specchio qualunche opposita forma.
</p></div2>
<div2 type="parte">
<head><add resp="ed">XVIII</add></head>
<lg type="sonetto">
<lg>
<l>Io ti lasciai pur qui quel giorno</l>
<l>con Amore e madonna, anima mia:</l>
<l>lei con Amor parlando se ne gia</l>
<l>sì dolcemente, allor che ti sviorno!</l></lg>
<lg>
<l>Lasso!, or piangendo e sospirando torno</l>
<l>al loco ove da me fuggisti pria:</l>
<l>né te né la tua bella compagnia</l>
<l>riveder posso, ovunque io miri intorno.</l></lg>
<lg>
<l>Ben guardo ove la terra è più fiorita,</l>
<l>l'aer fatto più chiar da quella vista</l>
<l>che or fa del mondo un'altra parte lieta,</l></lg>
<lg>
<l>e fra me dico: “Quinci sei fuggita</l>
<l>con Amor e madonna, anima trista:</l>
<l>ma il bel cammino a me mio destin vieta!”.</l></lg>
</lg>
<p>Quando li successi d'alcuna cosa sono prosperi, e il
desiderio grande, se il fruire quella tal cosa per qualche
cagione è impedito, si ricorre il più delle volte a quelli
remedii i quali, o per similitudine o per propinquità,
meglio e più proprio la rapresentono al pensiero. E perché
il principio in tutte le opere è la potissima parte, la
mente nostra volentieri torna col pensiero e, potendo, co'
sensi a quelle cose che concorsono al principio, come è il
tempo, luogo, parole, modi e che altro vi fussi intervenuto.
Credo sia già detto a sufficienzia quanto fussi grande il
desiderio di fruire la sua dolcissima presenzia, della quale
sendo privato in quel tempo che composi il presente sonetto,
me era necessario avere ricorso al sopra detto remedio di
cercare qualche cosa e più simile e più propinqua che potevo
al vero che desiderava el cuore mio. E però cominciai prima
a rimembrare nel pensiero quello felicissimo principio, onde
sono proceduti tanti dolci successi. Da questo pensiero mi
nacque uno desiderio ardentissimo d'andare in quello luogo,
nel quale prima l'anima mia, e con la donna mia e con Amore,
assai lontano da me si partì: perché passò poco tempo dapoi
che gli occhi suoi m'ebbono legato, che la vidi e molto
bella e molto amorosa e dolce in uno luogo amenissimo assai
vicino alla terra nostra. Dopo el quale tempo, come volle la
mia fortuna, lei si partì, e io stetti per qualche spazio
che mi era interdetta la sua dolcissima visione, nel quale
feci el presente sonetto. Trovandomi adunque in questo
luogo, nel quale avevo lasciato l'anima mia, cercavo se ve
la potevo ritrovare; ma, non vi sendo né la donna mia né
Amore, pensai subito che 'l mio cercare era invano e che
l'anima insieme con Amore e madonna fussi fuggita in altra
parte, come era segno manifesto, non vi sendo né l'anima né
la compagnia sua, cioè Amore e madonna, li quali tutti
insieme avevo lasciati in quello bello luogo. La quale anima
fu sviata da Amore e da le parole che con Amore parlava la
donna mia; perché parlare con Amore non vuole dire altro che
parlare cose che piacessino all'anima e, piacendoli, più la
legassino. E certamente fu vero che molte e dolcissime
parole piene d'amore e di pietà quel giorno mi fece udire.
Tornai adunque non solamente in questo luogo, ma ancora mi
riducevo in esso a memoria e le parole e i modi suoi, perché
maggiore conforto nell'assenzia sua non potevo ricevere.
Questo pensiero e il luogo, che continuamente mi
rapresentava quello lieto giorno, facevono nascere in me
maggiore desiderio di vedere gli occhi suoi e investigare la
via per la quale si fusse partita; e essendomi incognita,
nessuno migliore argumento mi occorreva a trovarla che
guardare la terra e l'aere: perché dove avevono tocco li
piedi suoi era fiorita la terra, tanta virtù e grazia da
quegli piedi aveva ricevuta; quell'aria, per la quale il
viso e gli occhi suoi erono penetrati e l'andare suo aveva
divisa e partita, essendo assai più chiara e illustre che
l'altra, faceva in quella regione segno del passare di
madonna; come la via lattea in cielo, la quale, monstrandosi
per abundanzia di splendore che viene da moltitudine di
stelle più spesse e serrate insieme assai similitudine aveva
colla via della donna mia, inlustrata dallo splendore delli
suoi occhi. Era adunque assai noto a me il camino onde, e
con madonna e con Amore insieme, s'era da me dilungata e
fuggita l'anima mia. Ma il destino mio e avversa sorte non
sopportava che io potessi, come aveva fatto l'anima,
seguitare quel bello cammino, che non poteva essere se non
bellissimo, per essere ornato di fiori novelli e inlustrato
dallo splendore di quelli belli occhi. Questi effetti
amorosi vorrei fussino espressi nel presente sonetto, il
quale parla sempre alla fuggitiva anima mia, e conviene
presupporre che fussi composto e recitato nel proprio luogo
dove furono questi amorosi accidenti.
</p></div2>
<div2 type="parte">
<head><add resp="ed">XIX</add></head>
<lg type="sonetto">
<lg>
<l>Datemi pace omai, sospiri ardenti,</l>
<l>o pensier' sempre nel bel viso fissi,</l>
<l>che qualche sonno placido venissi</l>
<l>alle roranti mie luci dolenti!</l></lg>
<lg>
<l>Or li uomini e le fere hanno le urgenti</l>
<l>fatiche e' dur' pensier queti e remissi,</l>
<l>e già i bianchi cavalli al giogo ha missi</l>
<l>la scorta de' febei raggi orienti.</l></lg>
<lg>
<l>Deh! facciàn triegua, Amor, ch'io ti pormetto</l>
<l>ne' sonni sol veder quello amoroso</l>
<l>viso, udir le parole ch'ella dice,</l></lg>
<lg>
<l>toccar la bianca man che il cor m'ha stretto.</l>
<l>O Amore, del mio ben troppo invidioso</l>
<l>lassami almen dormendo esser felice!</l></lg>
</lg>
<p>Sogliono comunemente tutte le infermità corporale nel
sopravenire della notte pigliare augumento e affliggere più
lo infermo. E questo avviene che, mancando la virtù del
sole, el quale è propizio all'umana natura, li umori maligni
prendono maggiore forza e la virtù fa manco resistenzia,
perché naturalmente la notte gli è data per riposo e,
essendo più inclinata la notte che 'l giorno a posare, non è
così intenta e vigilante alla conservazione del corpo.
Questo medesimo avviene delle infermità dell'animo nostro,
le quali sono nutrite da' maligni e malinconici pensieri,
come le corporali da' maligni umori. E questo procede forse
da più altre cagioni, ma al presente me ne occorre due;
perché, come abbiamo detto alla infermità del corpo
concorre&lt;re&gt; e maggior forza di maligni umori e manco
resistenzia della virtù naturale, così due cagioni hanno e
morbi della mente, per le quali sono più validi la notte che
'l dì. El primo si è che naturalmente gli umori, di che
siamo composti, si muovono nel corpo nostro a certe ore
determinate e proporzionate alla lunghezza e brevità del dì
e della notte, cioè dividendo la notte e 'l dì o lungo o
brieve in dodici parte e chiamando ciascuna d'esse parte
un'ora, in modo che verso la sera comincia a muoversi
l'umore maninconico e consuma una parte della notte e quasi
tutto el resto occupa la flemma. Con ciò sia cosa che,
secondo e fisici, l'ultime tre ore della notte e le tre
prime del giorno si muove el sangue, le seguenti sei ore la
collora, l'altre ultime tre ore del giorno e le tre prime
della notte l'umore melanconico, le sei seguenti della notte
la flemma. E perché l'umore melanconico e flemmatico
generano nella mente nostra malinconici e tristi pensieri,
di necessità conviene questi tali pensieri abbino maggior
forza in quello tempo che si muovono quelli umori. L'altra
cagione che multiplica el male della mente più la notte che
il giorno, diremo essere che la notte non si possono usare
quelli remedii contro a questi mali, che si può el giorno.
Con ciò sia cosa che contro alla malignità de' pensieri
migliore rimedio non si può trovare che la diversione da
quel tale pensiero. E questo procede da vedere, udire e
praticare diverse cose, che ritragghino la mente dalle
moleste cogitazioni; la qual cosa difficilmente si può fare
la notte. Concludesi per questo e notturni pensieri essere
molto più veementi e, quando sono maligni, molto più
molesti, e per essere più potenti e per avere manco
resistenzia e rimedio.</p>
<p>Era adunque notte, e io ero tanto afflitto da' pensieri
miei amorosi, che più resistere non potevo, privato al tutto
di sonno, cioè di quel poco di refriggerio ch'io potevo
avere; e se cercavo porre da parte que' pensieri, questo
mostra assai chiaramente ch'e pensieri erono molesti. La
molestia de' miei pensieri amorosi da due cose poteva
procedere: o veramente da una dubitazione e continua
gelosia, la quale, ancora che non abbi cagione vera,
accompagna sempre la mente come l'ombra el corpo. Perché è
natura de' maninconici, come dicemo nella sposizione del
terzo sonetto, mettere dubio nella chiarezza del sole, o
veramente che, pensando io alla bellezza della donna mia, se
n'accendeva in me uno maraviglioso desiderio, del quale
ardendo il cuore mio, non poteva non avere grandissima
passione, desiderando sommamente quello di che allora era al
tutto privato. Quale adunque di queste due cagioni fusse,
mosso da questa molestia, priego nel presente sonetto li
miei ardenti sospiri, cioè e sospiri che nascevano dallo
acceso desiderio sopra detto; priego ancora li miei pensieri
sempre fissi in quel bel viso, cioè che altro non vedevono o
pensavono che quella; priego ancora le lacrime degli occhi
miei, ché tutte a tre queste cose a un tempo mi mostravono,
che mi dieno pace, acciò che qualche sonno placido e dolce
venissi alle mie luci roranti, cioè agli occhi miei
lacrimosi, perché rorante s'interpetra quello che
vulgarmente diciamo rugiadoso. E per muovere commiserazione
in questi e quali io pregavo, mostro che tutti gli altri
uomini e gli animali bruti, in quel tempo che io sospiravo e
lacrimavo, si stavono quieti e in riposo, sanza fatica o
sanza pensiero alcuno; e oramai avevo passato con questi
affanni tanta parte della notte, che era tempo mi dovessi
posare, perché già e cavagli del sole erono suti messi al
giogo del carro solare per conducere la luce nel mondo;
perché la scorta de' raggi febei, cioè l'aurora che precede
il sole, già faceva segno al mondo del futuro giorno. E
perché forse pare impropriamente detto ch'e pensieri
melancolici e flematici avessino tanta forza ne lo tempo
dell'aurora, quando abbiamo detto muoversi il sangue,
bisogna intendere che, come dicemo ne' sonetti precedenti,
gli amanti el più delle volte o sono o diventano di natura
melanconici. E benché in ogni tempo produchino pensieri
simili alla complessione, pure questi tali pensieri
multiplicano più, quando alla natura se aggiugne il tempo
nel quale si muove l'umore. E però, ancora che succede quel
tempo che pare contrario alla malinconia, interviene come de
una fornace, della quale ancora si levi el fuoco, vi resta
el caldo per qualche tempo, per impressione che ha fatto el
fuoco; perché naturalmente da uno estremo a un altro non si
va sanza mezzo. La impressione che ha fatto l'umore
malinconico è grande, e la flemma che subintra non è
opposita in modo allo umore precedente, che gli tolga forza,
per la participazione che ha colla maninconia della
freddezza. E però, giugnendo questi pensieri così
fortificati dagli umori, all'ora che si muove el sangue,
bisogna che a grado a grado, per la forza dell'umore, si
reduchino i pensieri alla natura del sangue. E però, all'ora
già detta, veramente la forza di quelli maligni pensieri non
era tanto diminuita, che reducessi el sonno agli occhi miei.
Non bastorono e prieghi miei a farmi essaudire da' sospiri,
da' pensieri e dalle lacrime. E però, pensando quello che
più potessi fare, me accorsi che la ragione vera del male
mio, quella che moveva le lacrime e i sospiri e i pensieri,
era Amore. E però cominciai a voltare a lui e miei prieghi
e, avendo chiesto a quegli primi invano pace, mi ridussi con
Amore a domandarli triegua, cosa che più facilmente doveva
consentire, perché la pace è una perpetua quiete, la triegua
temporanea; e, perché più facilmente me l'acconsentisse,
promissi ad Amore che, ancora che io dormissi, non mi
rebellerei del suo regno e ne' sonni miei vederei el viso
della donna mia, udirei le sue dolce parole e toccherei
quella candidissima mano e i pensieri miei, dormendo,
sarebbono amorosi come erano nella vigilia; solamente con
questa differenzia: che, vegghiando, o per gelosia o per
desiderio, e pensieri erono molestissimi e duri; dormendo,
sarebbono dolci e soavi, perché adempierei quello desiderio
che avevo di vedere, udire e toccare la donna mia. E questo
potevo securamente promettere, perché comunemente ne' sonni
si veggono quelle cose che più s'immaginono e desiderono
nella veglia. Negandomi adunque questo bene Amore, che
almanco dormendo io fussi felice, veramente lo potevo
chiamare invidioso, poiché d'una falsa e brevissima dolcezza
non consentiva satisfarmi.
</p></div2>
<div2 type="parte">
<head><add resp="ed">XX</add></head>
<lg type="sonetto">
<lg>
<l>O Sonno placidissimo, omai vieni</l>
<l>allo affannato cor che ti disia!</l>
<l>Serra il perenne fonte a' pianti mia,</l>
<l>o dolce oblivion, che tanto peni!</l></lg>
<lg>
<l>Vienne, unica quiete, quale affreni</l>
<l>sola il corso al disire, e in compagnia</l>
<l>mena la donna mia benigna e pia,</l>
<l>con gli occhi di pietà dolci e sereni.</l></lg>
<lg>
<l>Mostrami il lieto riso, ove già fêrno</l>
<l>le Grazie la lor sede, e il disio queti</l>
<l>un pio sembiante, una parola accorta.</l></lg>
<lg>
<l>Se così me la monstri, o sia etterno</l>
<l>il nostro sonno, o questi sonni lieti,</l>
<l>lasso, non passin per l'eburnea porta!</l></lg>
</lg>
<p>Abbiamo nel precedente sonetto verificato che li pensieri
della notte sono più intensi che quelli del giorno, e quando
sono maligni, molto più molesti. Ma, ancora che generalmente
così sia, gli pensieri amorosi più che gli altri, secondo la
mia oppinione, prendono la notte forza, e sono molto più
insopportabili quando sono molesti; né possono essere altro
che molesti, presupponendo la privazione della cosa amata;
perché tutti e mali che possono cadere negli uomini, non
sono altro che desiderio di bene, del quale altri è privato.
Perché chi sente alcuno dolore o torsione nel corpo,
desidera la sanità di che è privato; chi è in carcere, la
libertà; chi è deposto di qualche dignità, tornare in buona
condizione; chi ha perduto alcuna facultà e substanzia, la
ricchezza. E di questo veramente si può concludere che chi
fussi sanza desiderio non sarebbe sottoposto ad alcuno caso,
e chi più desidera, sente maggiore afflizione. E se questo è
vero, certamente gli amanti sono più che tutti gli altri
miseri, perché hanno maggiore desiderio, e la notte sono
miserrimi, perché el desiderio è maggiore; perché, mancando
le altre occupazioni che distraggono la mente, non hanno
altro recorso contro al pensiero che gli affligge che il
medesimo pensiero e sono privati di qualche mitigazione che
potrebbe il giorno avere la loro passione, come sarebbe
vedere la donna amata, parlarne con qualche amico, vedere
qualche suo intimo o consanguineo o domestico, vedere almeno
la casa dove lei abita: le quali, benché non sieno altro che
a uno febricitante e siziente lavarsi alquanto la bocca, che
è cagione di crescere tanto più la sete, pure il tempo passa
con manco afflizione; e puossi veramente dire che gli amanti
vivono di dolcissimi inganni, che loro fanno a loro
medesimi, de' quali essendo privati in qualche parte della
notte, soli e pensosi, né consolazione alcuna né sonno
ammettono, come mostra el presente sonetto, molto simile di
sentenzia al precedente. Il quale parla al Sonno, pregandolo
che vogli venire, dopo tanti affanni e inquietudine, a
serrare il fonte degli occhi miei lacrimosi, fonte perenne,
cioè vivo e perpetuo, quasi dica che, se 'l Sonno non serra
quegli occhi, non resteranno mai di lacrimare. Chiama dipoi
el Sonno dolce oblivione e unica quiete per raffrenare el
desio, perché questi dua soli remedii aveva l'afflizione
mia, cioè o dimenticare, intermettendo e pensieri, o
mitigare tanto desiderio. E perché a me medesimo pareva
impossibile non solamente il dormire, ma il vivere sanza
immaginare la donna mia, priego il Sonno che, venendo negli
occhi miei, la meni seco in compagnia, cioè me la mostri ne'
sogni e mi facci vedere e sentire el suo dolcissimo riso;
quello riso, dico, ove le Grazie hanno fatto loro abitacolo,
cioè che è sopr'a tutti gli altri grazioso e gentile; che
veramente è detto sanza alcuna adulazione, tanta grazia e in
ogni cosa e massime in questo aveva la donna mia. Desideravo
ancora che 'l sembiante suo, cioè l'apparenzia, mi fussi
mostra dal Sonno pia e il parlare accorto e atta l'una e
l'altra cosa a porre in qualche pace il mio ardentissimo
desiderio; e però bisognava che il sembiante e le parole
fussino amorose e piene di speranza. E come si vede, in
tutto questo sonetto non si cerca altro che raffrenare e
temperare il disio corrente e ardentissimo; e credendosi il
mio pensiero dovere ottenere dal Sonno questa sua petizione,
come avviene alla insazietà dello appetito umano, da questo
primo desiderio trascorre il desiderare ancora, o vero
perpetuamente, questa felicità dormendo, o qualche volta
remosso el sonno: perché dice che, consentendo el Sonno e
volendo essaudire e prieghi miei di rapresentarmi la donna
mia bella e piatosa, etc., desiderrebbe dormire
etternalmente sanza destarsi mai, presupponendo sempre
vedere la donna mia colle già dette condizioni. E se pure
questo fussi impossibile, almeno non sieno questi sogni vani
e bugiardi, come sono quelli che passono per la porta
eburnea. Trovasi scritto fabulosamente per li antichi poeti
essere appresso gl'inferi due porte, che l'una è eburnea,
cioè d'avorio, l'altra è di corno, e che tutti e sogni, i
quali pervengono alla umana immaginazione nel sonno, passano
per queste due porte, con questa distinzione: che i sogni
veri passono per la porta del corno, quelli che sono falsi e
vani per la porta d'avorio. E però, pregando io che questi
sogni lieti non passino per la porta eburnea, tanto è come
pregare che quelli sogni non sieno falsi, ma sieno
verificati e abbino quello felice effetto che sogliono avere
quelli della porta cornea.
</p></div2>
<div2 type="parte">
<head><add resp="ed">XXI</add></head>
<lg type="sonetto">
<lg>
<l>Cerchi chi vuol le pompe e gli alti onori,</l>
<l>le piazze, e templi e gli edifizii magni,</l>
<l>le delizie, il tesor, quale accompagni</l>
<l>mille duri pensier', mille dolori.</l></lg>
<lg>
<l>Un verde praticel pien di bei fiori,</l>
<l>un rivolo che l'erba intorno bagni,</l>
<l>uno uccelletto che d'amor si lagni,</l>
<l>acqueta molto meglio i nostri ardori;</l></lg>
<lg>
<l>l'ombrose selve, e sassi e gli alti monti,</l>
<l>gli antri oscuri e le fere fugitive,</l>
<l>qualche leggiadra ninfa paurosa.</l></lg>
<lg>
<l>Quivi veggo io con pensier' vaghi e pronti</l>
<l>le belle luci come fussin vive,</l>
<l>qui me le toglie ora una ora altra cosa.</l></lg>
</lg>
<p>Assai copiosamente nelli due precedenti sonetti abbiamo
monstro quanto sieno veementi e pensieri notturni, e
spezialmente gli amorosi. E avendo fatto menzione solamente
de l'afflizione che danno li maligni pensieri,
convenientemente pare che séguiti li due precedenti el
presente sonetto, nella esposizione del quale accade
mostrare quanta dolcezza portino li pensieri amorosi che non
procedono da molesta cagione; che ragionevolmente portono
maggiore dolcezza che gli altri pensieri, se è vero che li
maligni amorosi pensieri portino maggiore molestia, perché
le medesime cagioni, che fanno el primo eccesso della
infelicità, producono ancora più eccessiva felicità: come
diremo d'uno avaro, el quale ha tanto dolore, perdendo una
quantità di danari, quanto è la letizia se guadagnassi le
medesima quantità; perché, s'egli è vero, come abbiamo detto
nel precedente comento, che l'appetito sia quello che ci
sottomette a' casi della fortuna e alle perturbazioni, pare
necessario bisogni che secondo la quantità dello appetito si
misuri el bene e 'l male nostro. E essendo d'una medesima
cosa il medesimo appetito, pare non solamente vero, ma
necessario, che la felicità e infelicità di quella tale cosa
sia equale secondo equali gradi, o della privazione di
quella cosa o dello adempiere l'appetito. Sono adunque gli
amorosi pensieri dolcissimi e più che gli altri soavi,
quando procedono da dolce cagione, come mostra el presente
sonetto. E perché dicemo inanzi che la infelicità degli
amorosi pensieri procedeva da privazione della cosa amata e
dal sospetto che comunemente accompagna gli amanti, da dua
cagione similmente procede la felicità de' pensieri già
detti, presupposta sempre la certezza, come possino avere
gli amanti, della fede e amore della cosa amata. L'una
cagione si è pensando a qualche fresca e passata felicità e
contento, sopra a la quale il pensiero si dilata e
volentieri a cosa a cosa rimembra, parendogli, così
faccendo, quasi più prolungare la passata dolcezza. L'altra
procede da una speranza assai vicina allo effetto del futuro
bene, la quale abbi in sé tale certezza, che quasi lo facci
parere presente. E come la prima cagione, dopo il fatto, fa
più perpetuo el passato bene, così la propinqua speranza,
inanzi al fatto, gli dà principio, come si vede, per
essemplo, che chi aspetta una simile dolcezza o chi di
fresco l'ha provata, vorrebbe alienarsi da tutti gli altri
pensieri. E io ho conosciuto qualcuno che, avendo una sùbita
e insperata novella e certezza nel propinquo e futuro bene,
ne resta quasi attonito, sanza udire alcuna cosa che gli sia
detta o usare alcuno senso, essendo astratto da quel
pensiero.</p>
<p>Questi effetti amorosi monstra el presente sonetto, el
quale, postponendo a simili pensieri amorosi tutte le cose
che agli uomini comunemente sono gratissime e dolce, assai
chiaro fa intendere quanto sia grande la dolcezza della
amorosa cogitazione. Dice addunque lasciare a chi le vuole
le pompe e gli alti onori e le publiche magnificenzie, come
piazze, templi e gli altri edificii publici, e per questo
denota gli ambiziosi e quelli che con sommo studio cercano
l'onore. Dice dipoi che cerchi ancora chi vuole le civili
dilicatezze, e per questo denota tutti e piaceri e lascivie
umane. Agiugne il tesoro, mostrando l'amore e lo studio
della pecunia; perché l'appetito nostro solamente circa a
queste tre cose se estende, cioè ambizione, voluttà
corporale e avarizia, perché l'onore, il piacere e l'utile
impedisce ogni altra nostra operazione. Séguita dipoi
mostrando che cose aiutano e nutriscono e pensieri amorosi,
cioè un verde praticello pieno di be' fiori e uno rivolo che
bagni e fiori e l'erbe intorno al luogo onde gira e gli
amorosi canti di qualche uccelletto. E qui è da notare che,
contro alle pompe e edifizii magni e l'altre cose descritte
con parole grande e magnifiche, se oppone tutte cose piccole
e chiamate per vocabuli diminutivi, come “praticello”,
“rivuli” e “augelletti”, per provare meglio che, se le
predette cose grande sono accompagnate da mille duri
pensieri e da mille dolori, queste piccole <foreign lang="lat">a contrario</foreign>
debbono inducere più tranquilli e queti pensieri. Séguita
dipoi che le selve, monti e sassi, le spelonche, le fere
silvestre e qualche timida ninfa sono cose propizie a questi
pensieri d'amore, per monstrare in effetto che la solitudine
e il dilungarsi dall'umano consorzio riduce la mente più
quieta e non forza e pensieri. E però, non sendo forzati,
facilmente tornono alla natura e si profondono tanto più
nella imaginazione di quello che più desiderano e amano; e
allora ha tanta forza la immaginazione, che monstra agli
occhi quello che vuole; e a me mostrava in modo le
luci, cioè gli occhi della donna mia, come se vedessi lei
viva e vera. Ma, nella città, quando una cura e quando
un'altra mi toglieva questa dolcezza, la quale veramente è
grandissima. E quando non si provassi per altra ragione, si
prova per questa: che la dolcezza della immaginazione ha
qualche similitudine colla vera beatitudine, cioè quella che
consegue l'anima a cui è data la gloria etterna, la quale in
altro modo non si fruisce che immaginando e contemplando la
bontà divina. E benché questa contemplazione sia differente
assai dalla contemplazione umana, perché quella contempla el
vero e questa una immaginazione vana che forma l'appetito
mortale, nondimeno l'una coll'altra ha qualche poco de
similitudine nel modo. E così imperfetta come è, questa
mortale è aprovata per la prima felicità del mondo, quando
ha per obietto la vera perfezione e bontà, secondo che si
può conseguire nella mortale vita. Per questo si può dire
che la contemplazione di qualunche cosa non molesta abbi in
sé grande dolcezza, perché ha qualche parte di similitudine
colla somma dolcezza o perfetta felicità.</p>
<p>Bisogna nel presente sonetto presupporre che fussi composto
nella città, perché dicendo “Qui mel toglie”, etc., come
si legge nell'ultimo verso, è necessario s'intendi “qui”,
cioè nella città, presupponendo ancora qualche fresco
piacere o di contemplazione o d'altro, ricevuto in luoghi
alpestri e solitarii, per la quale comparazione
s'appetiscono le ville e se ha in odio le città.
</p></div2>
<div2 type="parte">
<head><add resp="ed">XXII</add></head>
<lg type="sonetto">
<lg>
<l>“Ponete modo al pianto, occhi mia lassi:</l>
<l>presto quel viso angelico vedrete!”</l>
<l>“Ecco, già lo veggiam”. “Perché piangete?</l>
<l>Perché nel petto il cor pavido stassi?”.</l></lg>
<lg>
<l>“Miseri noi, che se fiso mirassi,</l>
<l>fermando in noi le vaghe luci e liete,</l>
<l>il nostro bavalischio, o faria priete</l>
<l>di noi, o converria l'alma espirassi!”.</l></lg>
<lg>
<l>“Dunque, qual disio face a voi, qual sorte,</l>
<l>e temere e voler quel vi disface?</l>
<l>Chi muove o scorge il passo lento e raro?”.</l></lg>
<lg>
<l>“Natura insegna a noi temer la morte,</l>
<l>ma Amor poi mirabilmente face,</l>
<l>suave a' suoi quel ch'è ad ogni altro amaro”.</l></lg>
</lg>
<p>Leggesi in Omero, antiquo e eccellentissimo poeta greco,
che Giove, quando vuole mandare agli uomini nel mondo la
sorte che a ciascuno si conviene, ha due grandissimi vasi,
delli quali uno è pieno di sorte avverse e infelice,
nell'altro sono sorte felici e infelici insieme confusamente
miste. E volendo mandare ad alcuno cattiva sorta, toglie di
quelle del vaso, il quale contiene solamente le sorte
avverse; volendo fare alcuno felice, gli manda dell'altro
vaso, nel quale sono le avverse e prospere sorte mescolate:
per denotare che facilmente gli uomini possono essere
infelici sanza participazione d'alcuna felicità, ma non
possono già esser felici sanza participazione di miseria. E
se alla confermazione di sì vera sentenzia non fussi
abastanza l'auttorità d'uno poeta tanto eccellente che fu
chiamato divino, la esperienzia dell'umane cose ne rende
assai abundante testimonianza.</p>
<p>Questa verità seguitiamo ancora noi nel presente sonetto, e
avendo nelli tre precedenti verificato due sentenzie, cioè
la felicità e infelicità degli amorosi pensieri, non pare
che sanza vera cagione accaggia nel presente sonetto
monstrare che la felicità e infelicità amorosa bene spesso
sono congiunte e complicate insieme, anzi quasi sempre sono
in compagnia, se bene tra loro or l'una or l'altra abbia
maggiore potenzia. Né avviene questo solamente nelle cose
amorose, ma ancora nelle naturali e comunemente in tutti e
casi che avvengono agli uomini; perché, quanto alle
naturali, veggiamo che tutte le cose che vivono al mondo
constare d'oppositi e vivere per contrarietà d'umori, e
essere composte di cose che ciascuna per sé offende molto la
natura di quella tale cosa. E se non fussi la repressione
degli umori contrarii, non viverebbe alcuna cosa in questo
mondo inferiore. E però si può ben dire tutti gli animali
mortali, vegetativi, sensitivi e razionali non vivere per
benificio degli umori de' quali sono composti, ma a dispetto
d'essi e contra alla voglia loro; perché ciascuno umore
naturalmente apetisce vincere i contrarii suoi, e sùbito che
questo tale naturale appetito in qualunche d'essi ha
effetto, e che l'uno vinca l'altro, di necessità viene la
morte; e la vita si conserva, mentre che dura la potenzia
equale e la guerra tra l'uno e l'altro. E però diremo la
vita nostra constare d'opposizione, contrarietà e diversi
mali e la morte procedere dalla pace. Provasi adunque per
questo la vita, che appresso e mortali è stimata tra' primi
beni, avere sempre in compagnia questo conflitto delli
elementi. Quanto a' casi del mondo e a quello che 'l più
delle volte avviene agli uomini, è assai manifesto o essere
male puro sanza participazione di bene, o bene misto con
molto male. E benché e' non mi paia questa proposizione abbi
bisogno d'alcuna confirmazione, tuttavolta, distinguendo le
operazioni umane in mentali e corporali, credo sia facile ad
intendere che sempre la mente e intelletto nostro ha
oppositi e inimici e sensi e le passioni corporali (che così
conviene che sia, essendo di natura molto contrarii lo
intelletto e il corpo), le passioni e gli appetiti corporali
sempre hanno per ostaculo el rimordimento della conscienzia,
che procede dallo intelletto. E oltre a questo, spesso, anzi
quasi sempre, una passione è contraria a l'altra e l'uno
appetito all'altro; ché così conviene che sia, procedente le
passioni umane in gran parte dagli umori delli quali siamo
composti, che, come abbiamo detto, sono <foreign lang="lat">de directo</foreign>
contrarii l'uno all'altro. Veggiamo ancora nelle civili,
proprie e domestiche operazioni, la difficultà de pigliare
qualche partito nascere dal concorrere in ogni partito
qualche inconveniente, né si trovare di mille volte una vera
deliberazione alla quale non si possa contradire. E però
quegli che sono più prudenti, indugiono più a pigliare
partito, e per questa tardità si chiamono uomini gravi. E el
tempo si chiama sapientissimo, perché la sapienzia vera
consiste ne lo aspettare e usare l'occasione; e questa non
sarebbe necessaria, se non per la molta dificultà che
portano seco le occorrenti diliberazioni. Verificasi adunque
ogni umana azione non essere assolutamente buona né dolce
sanza participazione di miseria. E questo molto più si
conosce nelle cose che la passione e l'appetito governono,
come sono e casi amorosi. Perché dicemo, nel comento del
sonetto che comincia: “In qual parte andrò io”, etc.,
Amore non essere altro che una gentile passione. Questa
medesima sentenzia conferma el presente sonetto, el quale è
composto per dialogo. Perché nel primo quaternario parla el
sonetto agli occhi miei lacrimosi; el secondo quaternario,
che comincia: “Miseri noi”, rispondono gli occhi; dipoi il
primo ternario, che comincia “Dunque, qual disio”, parla
pure il sonetto agli occhi; l'ultimo ternario, che comincia
“Natura”, rispondono pure gli occhi. Ritornando adunque al
principio, è necessario presupporre che gli occhi miei da
grave e continuo pianto erono occupati; e questa pareva
maraviglia, essendo loro molto vicini e avendo quasi
presente l'angelico viso della donna mia, nella visione del
quale pareva consistessi la loro felicità, come dicemo nel
sonetto che comincia: “Occhi, io sospiro”, etc. Per questo
pareva ragionevole prima confortare gli occhi a porre fine
al pianto, perché presto vedrebbono la donna mia, la quale
si poteva dire essere quasi presente. E perseverando pure
gli occhi nel pianto, molto convenientemente si domanda
perché pure piangono e per che cagione el cuore sta nel
petto tutto pavido e pieno di sospetto. Rispondono a questa
proposta gli occhi, mostrando el pianto loro procedere per
il dubbio che hanno della forza degli occhi della donna mia,
la quale chiamano bavalischio, il quale si dice avere per
natura di uccidere solamente collo aspetto degli occhi. E
però, come cogli occhi solo lui uccide, così dubitano gli
occhi miei non potere sopportare lo sguardo della donna mia,
la quale, se fiso gli mirassi, o farebbe priete degli occhi
come del resto del corpo, o converria l'alma espirassi e la
vita si partissi. Vedesi questi due dubbi, che monstravano
gli occhi miei, essere fondati nella sperienzia di cose già
sute: perché, quanto a diventare priete, si legge di Medusa,
come abbiamo detto, quanto alla morte, similmente abbiamo lo
essemplo del bavalischio. Assoluto adunque el primo dubio e
monstre le cagione giuste del pianto, ne nasce uno altro. E
questo è che, dato che tale sospetto sia giusto, gli occhi
dovevono fuggire lo aspetto della donna mia come cosa
mortale e, seguitando pure el camino per vederla, era
necessario che giustificassino se desiderio o sorte
menassino gli occhi mia, desiderando loro e temendo una
medesima cosa. E in questo desiderio e timore si mostra la
mistione sopra detta della amaritudine colla dolcezza,
perché il timore presuppone l'amaritudine e il desiderio la
dolcezza. Dice “disio” o “sorte”, perché gli uomini
qualche volta sono mossi da uno proprio e naturale
desiderio, qualche volta sforzati dal destino, perché si
legge: “Fata volentem ducunt, nolentem trahunt”; e per
sperienzia spesse volte si vede gli uomini per elezione fare
molte cose contro alla propria volontà. “Qual disio”
adunque o “qual sorte muove il passo lento e raro?” e in
questi due epiteti del passo si monstra a un tempo e voglia
e timore nello andare; perché, se fusse voglia sanza timore,
il passo sarebbe presto e espedito, se fusse timore sanza
voglia, non sarebbe el passo né alcuno movimento verso
quella cosa che si temessi. Perché el timore di natura fa
fuggire, con ciò sia che quello che si teme se ha in odio, e
quello che se ha in odio si fugge. A questo obietto
rispondono gli occhi, monstrando la cagione del timore
essere molto naturale, con ciò sia cosa che per natura
ciascuno teme la morte; la cagione dello andare pure inanzi
essere Amore, el quale non per alcuna naturale ragione, ma
mirabilmente fa parere suave nelli amanti quello che in
tutti gli altri è amaro e durissimo. E veramente è detto
mirabilmente, perché mirabile è ogni cosa la quale è contro
all'ordine della natura; né potrebbe essere più opposito
all'ordine di natura quanto è el desiderio della morte, de'
pianti e de' sospiri e dell'altre amorose passione.
Concluderemo per questo gli amanti essere di tutti gli
uomini miserrimi, non solamente per una sorte comune, che
abbiamo detto avere con tutte le cose umane, per aver sempre
la mistione del male, ma ancora per una particulare cagione:
che gli amanti non hanno mai bene alcuno, né per proprietà,
come l'altre cose, né per participazione. Con ciò sia cosa
che le maggiore dolcezze amorose non pare consistino in
altro che in quello che gli altri uomini chiamano sommo
male. Pure è assai agli amanti gustare una felicità che paia
a loro propria, perché il contento umano consiste più tosto
nel parere che nell'essere. E se a loro pare essere felici,
sono, non però sanza ammistione sempre d'infelicità, pure
amorose. E per questo io giudico che la dolcezza degli
amanti sia rara e qualche volta assai grande, ma le
infelicità loro essere quasi continue e il dolore, sanza
comparazione maggiore; con ciò sia cosa che il dolore è
spesso sanza dolcezza e la dolcezza non mai sanza dolore. E
così conviene che sia, dove è infinita passione e
insaziabile appetito.
</p></div2>
<div2 type="parte">
<head><add resp="ed">XXIII</add></head>
<lg type="sonetto">
<lg>
<l>Sì dolcemente la mia donna chiama</l>
<l>morte nelli amorosi suoi sospiri,</l>
<l>che accende in mezzo agli aspri miei desiri</l>
<l>un suave disio, che morte brama.</l></lg>
<lg>
<l>Questo gentil disio tanto il core ama,</l>
<l>che scaccia e spegne in lui gli altri martìri;</l>
<l>quinci prende vigore e par respiri</l>
<l>l'alma contr'a sua voglia, afflitta e grama.</l></lg>
<lg>
<l>Morte, dalle dolcissime parole</l>
<l>di mia donna chiamata, già non chiude</l>
<l>però i belli occhi, anzi sen fa piatosa.</l></lg>
<lg>
<l>Così mantiensi al mondo il mio bel Sole,</l>
<l>a me la vita mesta e lacrimosa,</l>
<l>per contrario disio, che morte esclude.</l></lg>
</lg>
<p>Perché nel precedente sonetto abbiamo fatto qualche
menzione de' miracoli d'amore, vorrei avere tale facultà che
gli potessi fare credibili apresso di qualunque, come sono
certi apresso alli gentilissimi ingegni delli inamorati. E
veramente, come si può imputare a gran difetto il credere
leggermente quelle cose che <foreign lang="lat">prima facie</foreign> paiono
impossibile, così non mi pare da aprovare la oppinione di
quelli che non prestono fede ad alcuna cosa, quando ecceda
in qualche parte o l'uso comune o l'ordine naturale. Perché
spesso s'è veduto nascere grandissimi inconvenienti
presupponendo una cosa falsa, per parere quasi impossibile,
e nondimeno pure essere vera. E oltre questo, come el
credere presto pare officio di uomo leggiere, così
assolutamente el non credere dimonstra grande presunzione;
perché chi dice “questa cosa non può essere”, presumme di
sapere tutte le cose che possono essere e quanto sia la
potenzia della natura. E nondimeno si vede molti effetti
naturali diversi e quasi incredibili, se non fussino
notissimi quasi a ogni persona. E chi crederebbe che d'uno
piccolo acino d'uva, nel quale non si vede colore, odore o
sapore certo, si generassi la vite con tante degne qualità?
Questo medesimo degli altri semi, che tutti servano
diversamente le proprie spezie; né paiono mirabile queste
cose perché si veggono a ogni ora. E a me pare che sieno
maggiori maraviglie quelle che a ogni ora si veggono degli
effetti naturali, che quelle di alcune altre cose, le quali,
per essere molto rare e lontane dalla cognizione nostra,
paiono mirabile. Come sono alcune spezie d'animali, che, per
essere ignote a noi, giudichiamo quasi impossibile che
possino essere; e forse in quelli paesi che le producono
sono così comune, come a noi cani e cavagli e altri simili
animali. Leggonsi quelle sei maraviglie, che mette il poeta
nostro Petrarca in quella canzone che comincia “Qual più
diversa e nova”, appresso gli autori antichi e autentici. E
chi considera bene quelle e l'altre cose che per mirabile si
prèdicono, vederà, se si può così dire, molto maggior fatica
della natura in queste cose che a ogni ora abiamo inanzi
agli occhi, che in quelle le quali ammiriamo più tosto per
essere rare che impossibile. Debbonsi adunque ancora gli
amorosi miracoli, se non al tutto credere che sieno, almanco
credere che sieno possibili. E a me è paruto dovere fare
questa preparazione nella esposizione del presente sonetto,
avendo a narrare una cosa che forse pare impossibile, e
nondimeno è vera; perché il sonetto non intende altro che
provare come el desiderio della morte è cagione
<emph>immediate</emph> della vita. E per venire allo effetto, bisogna
intendere che la mia gentilissima donna aveva per uno suo
costume spesso in bocca la morte e mostrava nelle parole sue
bramarla, credo conoscendosi tanto gentile, che gli pareva
questa “vita noiosa, né fussi degna di sì bella cosa”; e
essendo io suto presente qualche volta quando lei
dolcissimamente chiamava la morte, mi veniva tanta
amaritudine e dolore, quanto darebbe a ciascuno el dubbio
della privazione d'ogni suo bene. Perché mi pareva che lei
la chiamassi sì dolcemente e con parole tante efficacie, che
la morte non si gli potesse negare; agravando più el dolore
mio la cagione di questo suo desiderio, la quale era Amore,
chiamando lei morte negli amorosi suo sospiri. E per questo
bisognava che fussi cagione di questo desiderio o una grande
amaritudine e passione o una somma dolcezza. Perché ambodue
questi affetti causano negli uomini simili desideri: perché
la morte si brama o per uscire di doglia o perché non
sopravenga amaritudine che contamini una somma dolcezza e
felicità, seguitando quella sentenzia: “Tunc pulchrum esse
mori”. Quale adunque fussi di queste cagione, a me dava
grandissima afflizione, massime per quello di che io potessi
essere suto imputato, poiché Amore era cagione di questo
desiderio. E combattuto da questa passione, infine mi
risolvevo a uno unico rimedio d'accompagnare ancora io la
donna mia in questo durissimo desiderio della morte; e però
se accendeva tanto in me questo desiderio, che cominciava a
parermi dolce in modo che addolciva tutte le altre mie
passioni. E perché naturalmente se appetisce e si séguita
quello che piace più, el cuore mio abbandonò tutti gli altri
pensieri e pose da parte ogni altro desiderio e cura, per
seguire questo dolcissimo e gentile desio della morte. E
benché tutti e pensieri d'una cosa, essendo intensi e
veementi, faccino postporre comunemente tutte l'altre cure,
pure quello della morte fa molto meglio questo effetto:
perché ogni altro pensiero mette da parte gli altri pensieri
minori, non per sempre, ma per qualche tempo, perché vivendo
possono tornare, anzi è necessario che tornino, e almeno
quegli che induce la necessità della vita; ma el pensiero
della morte debbe alienare la mente da ogni altra cosa,
perché dopo la morte non v'è che pensare quanto pel corpo e
pel mondo. Per questo si dice che ogni altro desiderio e
passione e tutti e martirii e affanni che si sentono, erono
spenti nel cuore sopravenendo questo dolce desiderio della
morte; e essendo tutte queste passioni e restando solo el
dolce pensiero della morte, la vita ne pigliava vigore e
respirava alquanto: che così necessariamente conveniva che
fussi, essendo spenti gl'inimici suoi e restando in lei solo
quello dolcissimo desiderio, cioè uno desiderio che gli
piaceva e, piacendogli, dava forza all'anima e contra a sua
voglia prolungava la vita: non contra a sua voglia, quasi
contra alla sua naturale voglia, ma contra al desiderio
della morte. E benché questo gli dovessi arrecare qualche
molestia, sendo opposito alla dolcezza di quello desiderio,
pure, vivendo madonna, come faremo intendere, e mantenendosi
viva, per questa medesima cagione non gli dava molestia
alcuna, anzi maggiore contento, perché el desiderio vero del
mio cuore era la vita della donna mia. Provasi adunque che
del desiderio della morte, che chiamava spesso la donna mia,
si conservava in me la vita. Questo medesimo desiderio suo
conservava ancora la vita in lei, con ciò sia cosa che 'l
desiderio faceva che lei colle dolcissime sue parole
chiamasse la morte, la quale, sentendosi chiamare, non
chiudeva per questo però e begli occhi della donna mia, ma
per pietà di lei gli prolungava la vita; e così e in lei e
in me si conservava la vita. E questa conservazione era
causata da uno desiderio contrario alla vita, cioè della
morte, el quale escludeva la morte; cioè, ne' modi che
abbiamo detto, faceva scostare la morte. Questi miracoli e
molti altri abbiamo veduti d'Amore e crediamo appresso e
gentili cuori sarà assai credibile, el testimonio de' quali
ancora appresso degli altri doverrebbe avere fede.
</p></div2>
<div2 type="parte">
<head><add resp="ed">XXIV</add></head>
<lg type="sonetto">
<lg>
<l>Allor ch'io penso di dolermi alquanto</l>
<l>de' pianti e de' sospir' mia teco, Amore,</l>
<l>mirando per pietà l'afflitto core</l>
<l>l'imagin veggo di quel viso santo.</l></lg>
<lg>
<l>E parmi allor sì bella e dolce tanto,</l>
<l>che vergognoso il primo pensier more;</l>
<l>nascene un altro poi, che è uno ardore</l>
<l>di ringraziarla, e le sue laude canto.</l></lg>
<lg>
<l>La bella imagin che laudar si sente,</l>
<l>come dice il pensier che lei sol mira,</l>
<l>sen fa più bella e più pietosa assai.</l></lg>
<lg>
<l>Quinci surge un disio nuovo in la mente</l>
<l>di veder quella che ode, parla e spira:</l>
<l>e torno a voi, lucenti e dolci rai.</l></lg>
</lg>
<p>Ero soletto e sanza compagnia se non delli miei amorosi
pensieri, li quali, molestandomi come el più delle volte
sogliono fare, cominciai meco medesimo a fare pensiero di
volerne fare doglienza con Amore, come cagione de' miei
pianti e sospiri e dell'altre amorose pene. E volendo ad una
ad una narragliene, me era necessario cominciare da quella
parte che e prima e più era offesa, la quale era il cuore.
Volendo adunque narrare l'afflizione del cuore, pareva
necessario di guardare nel cuore, e, guardando, considerare
per potere narrare lo stato suo. E se bene nel cuore erano
dipinte molte passioni e tormenti, pure maggiore impressione
aveva fatto in esso la imagine del viso della donna mia, el
quale, essendo bellissimo e, sì come era il vero, molto
lucente e chiaro, e per la bellezza e per la luce tirò gli
occhi miei e gli sforzò a rimirare quella immagine, levando
loro la visione delle pene del cuore; parendo molto
conveniente che una cosa bella e lucente e levi la visione
dell'altre cose, com'è natura della eccessiva luce, e tragga
gli occhi a sé, come sempre suol fare la bellezza. Mirando
adunque gli occhi miei questa immagine in luogo delle pene,
parve loro molto bella e dolce, cioè piena di pietà. E però,
se prima era intenzione degli occhi vedere l'afflizione del
cuore, cosa molesta e deforme, per dolersi, veggendo il viso
della donna mia bello e pietoso, e <foreign lang="lat">de directo</foreign> opposito a
quelle afflizioni, ne doveva nascere ancora uno effetto
tutto contrario al dolersi. Per la qual cagione il primo
pensiero di dolersi vergognoso morì e in tutto si spense e
un altro ne nacque contrario, di ringraziare e onorare la
donna mia, la quale era sì bella e tanto gentile, che,
solamente essendomi concesso di vedere sì bella cosa, quando
mai non vi fussi suto pietà alcuna, non potevo avere cagione
a dolermi, ma più tosto di ringraziarla. Mosse el pensiero
di dolersi la passione, che accieca la mente e obumbra lo
intelletto nostro de una tenebrosa ignoranzia; ma,
sopravenendo la luce della verità e fugate queste tenebre,
non sanza vergogna si rimira l'errore passato, e però muore
vergognoso el primo pensiero e nel suo luogo succede l'altro
pensiero, più vero e più laudabile, di ringraziare la donna
mia e di essaltarla e laudarla; le quali laude, sendo
portate alla immagine sua che è nel mio cuore, la fanno
parere assai più bella e più piatosa; ché così pare al
pensiero mio, che non vede alcuna cosa se non questa
immagine. E perché di sopra abbiamo detto gli occhi vedere
il cuore e le cose che sono in lui, le quali sono
invisibili, al presente si dice che il pensiero, el quale
non ha potenzia di vedere, mira la immagine della donna mia.
E per solvere l'una e l'altra oscurità, bisogna intendere
dove si dice “occhi” e “vedere”, “pensieri” e
“immaginare”; perché gli occhi, gli orecchi e la lingua e
ogni senso che s'attribuisce al cuore, non sono altro che
pensieri, per mezzo de' quali el cuore, cioè la mente
nostra, immagina e opera, come el corpo per mezzo de' sensi.
E però tutte le altre operazioni corporali, come è parlare e
sentire, che fa quella immagine, si debbono referire a
immaginazioni. E così intendendo, si verifica quello abbiamo
detto, che, sentendosi quella immagine laldare, si fa più
bella e più piatosa. Perché quanto la immaginazione è più
forte, più gli pare vedere quello che allora immagina, e
immaginando la donna mia piatosa e bella, pare necessario
che, quanto più la immagina così, più diventi bella e
piatosa nel pensiero. Da questa tale immaginazione di tanta
bellezza e dolcezza nasce uno desiderio ardentissimo e nuovo
nella mente di vedere la donna mia viva e vera. Né dice
“disio nuovo”, perché questo sia nel cuore mio el primo
desiderio che avessi mai di vedere la donna mia, ma dice
nuovo a quegli altri pensieri, quasi rinato allora di nuovo.
Questo nuovo disire adunque mi muove a vedere la donna mia
viva e vera, perché il parlare, udire e spirare sono uficio
d'animale vivo, e non di cosa che sia immaginata. Con questo
desiderio adunque torno a vedere li lucenti e dolci razzi
degli occhi della donna mia; e dicendo “torno”, monstro el
desiderio non essere nuovo, cioè el primo che avessi mai di
vederla; perché tornare a vederla presuppone altre volte
essere ito per vederla. E dicendo “razzi lucenti e dolci”,
si monstra la bellezza e pietà che prima era di quella
immagine, la quale, per similitudine del vero, mi mosse a
vedere quella bellissima cosa, della quale era un dolcissimo
essemplo. Notasi nel presente sonetto tre pensieri e uno
effetto. Prima el pensiero di dolersi, el quale vergognoso
morendo, nasce el secondo di ringraziare e laudare la donna
mia, immaginandola bella e pietosa. Quinci nasce el terzo
dello andare a vedere la vera, per similitudine della
immaginata. Dopo questi tre pensieri séguita l'effetto di
mettere ad essecuzione quello che propose l'ultimo pensiero.
</p></div2>
<div2 type="parte">
<head><add resp="ed">XXV</add></head>
<lg type="sonetto">
<lg>
<l>Madonna, io veggo ne' vostri occhi belli</l>
<l>un disio vago, dolce e amoroso,</l>
<l>che Amore a tutti gli altri tiene ascoso,</l>
<l>a me benignamente lo mostra elli.</l></lg>
<lg>
<l>Questo gentil disio par che favelli,</l>
<l>promettendo al mio cor pace e riposo:</l>
<l>questo afferma un sospir caldo e piatoso,</l>
<l>che Amore in compagnia per fede dielli.</l></lg>
<lg>
<l>Questo sospir porta al mio cor novelle</l>
<l>della pietà, che fuor del bianco petto</l>
<l>lo manda messagger del vostro cuore.</l></lg>
<lg>
<l>Giunto alla bella bocca, e pie e belle</l>
<l>parole forma, di sì dolce effetto,</l>
<l>che fa stupido star, non che altri, Amore.</l></lg>
</lg>
<p>Di tutti e sensi nostri sanza alcuna controversia el più
degno è reputato il vedere; e questo non è solamente
giudicio degli uomini, ma ancora della natura. Con ciò sia
cosa che ha posti gli occhi e più alti che alcuno senso e
più vicini al luogo dove sta lo intelletto. Conoscesi
manifestamente gli occhi essere più necessari alla vita
umana che alcuno degli altri sensi, perché pare che per la
notizia delle cose visibile si proceda agli altri sensi
molto più facilmente. Sono cagione ancora gli occhi di farci
conoscere la più bella cosa che possono conoscere e sensi,
cioè la luce; perché né odore, né sapore, né alcuna voce o
altra cosa sensitiva si può comparare alla luce. Hanno
ancora gli occhi questo privilegio e eccellenzia negli altri
sensi: che il cuore per alcuno altro mezzo sensitivo non si
manifesta, ma tiene a tutti gli altri quasi secreti e suoi
concetti, e solo per gli occhi li manifesta; perché di
letizia e dolore, ira e amore, e di tutte l'altre passioni
del core gli occhi bene spesso danno assai chiaro indizio.
È tanto vicino questo senso del vedere alle qualità dello
animo nostro, che, secondo Plinio, chi bacia gli occhi ad
alcuna persona, gli pare quasi baciare l'animo suo. E benché
questo avvenga in tutte le passioni, pure molto meglio si
conosce negli affetti amorosi, nelli quali gli occhi hanno
grandissima parte. Perché el principio donde nasce e donde
entra Amore sono gli occhi, e quali e per loro medesimi e'
sono la più bella parte che abbi el corpo umano e hanno per
obietto la bellezza. E però, essendo la più bella cosa che
abbi una donna bella, credo il più delle volte siano la
prima cosa che cominci dagli occhi dello amante a essere
amata. E se adunque Amore dagli occhi della cosa amata e per
li occhi dello amante entra nel cuore (che si verifica che
gli occhi <foreign lang="lat">active</foreign> e <foreign lang="lat">passive</foreign> sono principio d'amore),
faccendo adunque Amore la prima impressione negli occhi e
aprendo per loro la strada al cuore, molto più facilmente
comunica el cuore le sue passioni amorose agli occhi che le
altre. Ha Amore dato questo remedio all'afflizione degli
amanti: che, essendo tolto di mezzo el parlare e ogni altra
via d'intendere el cuore l'uno dell'altro, per gli occhi
spesso e amorosi sguardi s'intendono.</p>
<p>Era la donna mia, come abbiamo detto, sopra tutte le altre
bellissima, e però si può pensare quanto fussino belli gli
occhi suoi, che, secondo abbiamo detto, vincono qualunche
altra corporale bellezza. E perché l'appetito nostro sempre
cerca più quello che gli pare migliore, ancora che tutta la
donna mia da me fusse amata, pure gli occhi miei erono
tirati a guardare gli occhi suoi come maggior bellezza.
Guardavo adunque fiso e suo begli occhi e pareami vedere in
essi uno desiderio amoroso pieno di pietà e dolcezza, che
così per mezzo loro mi voleva fare intendere el suo
gentilissimo cuore. E questo dolcissimo desiderio Amore non
lo monstrava se non agli occhi miei, nascondendolo dagli
altri, credo perché gli altri così fiso non gli miravano; né
era tanto espedita la via tra la donna mia e loro da Amore
per mezzo degli occhi, come tra 'l cuore suo e 'l cuore mio,
secondo che di sopra abbiamo detto. E oltre a questo,
essendo Amore quello che mi monstrava questo desio della
donna mia, che era mezzo tra lei e me, gli altri non
potevano vedere, perché tra loro e lei non era Amore che lo
monstrassi. Parevami quello gentile desiderio parlassi al
mio cuore e gli promettessi, dopo tanti affanni e amorose
persecuzione, pace e riposo, presupponendo per la futura
pace la passata guerra e per riposo e quiete le fatiche e
affanni amorosi; perché tutti questi affetti dolcissimi
mostravano quelli occhi. E dubitando la donna mia che per li
passati essempli io non prestassi forse interamente fede
alle parole che gli occhi suoi mi dicevano, accompagnò
questo pietoso desiderio d'uno amoroso sospiro; el quale,
sendo mandato nunzio al mio cuore, uscì fuor del bianco
petto della donna mia, testimone della pietà ch'era in essa,
la quale pietà aveva messo nel cuore quello sospiro amoroso.
E avendo detto la cagione naturale de' sospiri nella
sposizione di quello sonetto che comincia: “Se 'l fortunato
core”, etc., non pare necessario qui dirne altro; ma
bisogna intendere che questo sospiro nacque nel cuore, el
quale contrasse a sé per mezzo dello alito l'aere per
refrigerarsi e, prima che essalassi e spirassi fuora, formò
nella bocca della donna mia certe parole dolcissime e
amorose, per modo che e le parole e il sospiro parea che a
un tempo di quella bella bocca uscissi: perché, parendo alla
donna mia non fussi forse sufficiente a testificazione della
sua pietà e amore né il segno degli occhi, né la
testimonianza de' sospiri, v'aggiunse quella delle parole,
molto più efficace testimonio che li dua precedenti; acciò
che il cuor mio, e per la efficacia del testimonio e pel
numero sufficiente, essendo tre, avessi maggiore certezza.
Furono le parole della donna mia tanto pie e belle e di
tanto dolcissimo effetto, che Amore ne restò obstupefatto. E
per questo si debbe pensare quello intervenisse a me. Né si
debbe maravigliare alcuno che crede questo, se non sono per
me narrate formalmente le parole, perché, vinto dal medesimo
stupore che vinse Amore, non solamente le parole, ma quasi
dimenticai me stesso. É, a mio giudicio, el processo del
presente sonetto assai naturale e secondo el vero; perché,
chi ama, prima ne fa qualche segno cogli occhi, dipoi di
necessità nasce il sospiro, perché il piacere del vedere la
cosa amata e quella ferma intenzione di vedere genera
sospiro per le ragione dette nel sonetto preallegato; e
monstra più veemenzia d'amore il sospirare che il guardare.
Seguitano el sospiro le parole, tanto più efficacie, quanto
più si riducano alla certezza della cosa. Con ciò sia che
gli sguardi e' sospiri potrebbono essere per altra
cagione che non paiono, ma le parole monstrono più chiara la
verità e sono spinte da maggior forza d'amore. E così fa la
natura di grado in grado gli effetti suoi.
</p></div2>
<div2 type="parte">
<head><add resp="ed">XXVI</add></head>
<lg type="sonetto">
<lg>
<l>Quando la bella imagine Amor pose</l>
<l>drento al mio cor per sua grazia o virtute,</l>
<l>se per altri disir' v'eran venute,</l>
<l>spense e scacciò da lui tutte altre cose.</l></lg>
<lg>
<l>Lasso or se con le luci lacrimose</l>
<l>invan cerco le luci che ho perdute,</l>
<l>dalli occhi al pensier fuggo, e mia salute</l>
<l>a lui domando, a cui già mai si ascose.</l></lg>
<lg>
<l>El mio pensier allor benignamente</l>
<l>sola in mezzo del cor la donna mia</l>
<l>mi mostra, e intorno tutti e miei disiri.</l></lg>
<lg>
<l>Allor di novel foco arder si sente</l>
<l>il tristo cor, che già cener saria,</l>
<l>se non fusse la forza de' sospiri.</l></lg>
</lg>
<p>Avendo nel precedente comento monstro quanto sieno
eccellenti gli occhi tra gli altri sensi e quanta degnità ha
dato loro Amore, volendo che sieno la porta onde egli entri
e faccendogli spesso ministri suoi e nunzii de' pensieri del
cuore, bisogna confessare che grandissima dolcezza traggono
gli amanti degli occhi. E se questo è vero, <foreign lang="lat">a contrario</foreign>
è quasi insopportabile tormento a chi ama la privazione
d'essi, anzi sarebbe al tutto insopportabile, se Amore non
vi avessi posto uno solo rimedio, di sovenire in questo caso
il cuore mediante e pensieri; el quale rimedio però non è
fatto altrimenti che l'altre amorose sovvenzioni, le quali
sono più presto fomento e legno allo amoroso fuoco che
refrigerio al cuore. Questa sentenzia monstra el sonetto
presente, nel quale in principio si denota l'amorosa
providenzia; perché, essendo antiveduta da Amore, come le
altre pene degli amanti, ancora questa della privazione
degli occhi amati, ha preparato il soccorso de' pensieri
contro a questo male, avendo messo la immagine della cosa
amata drento al cuore, che la rapresenta a' pensieri, quando
ne sono privati gli occhi. Pose adunque Amore nel mio cuore,
secondo la sua usanza, la bella immagine della donna mia,
per grazia o virtù che fusse nel cuore mio, cioè per una
particulare grazia de Amore verso di lui, che lo fe' degno
di sì degna immagine, o per virtù, essendo già fatto
gentile. Quando venne questa immagine nel cuore, spense e
scacciò da lui tutte l'altre impressioni che per qualunque
desire fussino nel cuor mio, e solo vi rima&lt;se&gt; la bella
immagine della mia donna. In quel giorno che io composi el
presente sonetto avevo con assai passi e tempo cerco di
vedere gli occhi della donna mia, e certamente invano,
perché mai ebbi grazia di vederli quel dì. Cercavo adunque
con le mie lacrimose luci le luci che avevo perdute, cioè
gli occhi della donna mia, e quali non potevo trovare; di
che certamente intollerabile tormento sentivo. Ma non sendo
possibile che altrimenti fussi, ricorsi a quello unico
rimedio che mi aveva concesso Amore; e lasciato il cercare
cogli occhi la donna mia, rifuggi' al cercarne col pensiero,
al quale domandai la salute mia, cioè che lui almeno mi
monstrassi la mia donna, perché in potenzia sua era il
mostrarmela, non si ascondendo ella già mai da lui, perché
el pensiero la vede sempre. Furono essauditi e miei prieghi
benignamente dal pensiero e sùbito mi monstrò la donna mia
sola, e in mezzo del cuore non erano altri pensieri, come
dicemo di sopra: ma non vi potevano essere, perché, essendo
el mezzo del cuore fondamento de' pensieri, come el centro
fondamento della terra e di tutto el mondo, non si poteva
fondare pensiero alcuno se non nella donna mia, e tutti gli
altri che avessi fatto il cuore, se pure avesse potuto,
sarebbono suti come sono tutte le cose sanza fondamento. Era
adunque madonna in mezzo del cuore e intorno a lei erono
tutti e desiderii miei: che per questo si verifica che né li
pensieri pensavono ad altro, né 'l desiderio appetiva altre
cose. E naturalmente el luogo e fonte de' desiderii è il
cuore, per la concupiscibile, che è virtù e potenzia del
cuore. Soccorse Amore col pensiero al difetto degli occhi,
né di questo avvenne altro che accumulazione di pene.
Perché, come dicemo nel comento del sonetto che comincia:
“Allor ch'io penso”, etc., la immagine della cosa amata
multiplica el desiderio della vera; come avvenne ancora a
quel tempo, perché del vedere la donna mia drento al mio
cuore s'accese uno nuovo e maggiore desiderio della donna
mia. E perché pare impossibile che a tanto fuoco el mio
cuore potesse resistere, che ardendo non si consumasse e
divenisse cenere, si pose, per fare credibile queste
maraviglie, el rimedio che non lasciava consumare el cuore,
cioè la forza de' sospiri, e quali, come abbiamo detto,
naturalmente sono dal cuore generati per suo refriggerio e
essalazione contro alla suffocazione, che l'offende pel
concorso degli spiriti vitali.
</p></div2>
<div2 type="parte">
<head><add resp="ed">XXVII</add></head>
<lg type="sonetto">
<lg>
<l>Più dolce sonno o placida quiete</l>
<l>già mai chiuse occhi, o più belli occhi mai,</l>
<l>quanto quel che adombrò li santi rai</l>
<l>delle amorose luci, altere e liete.</l></lg>
<lg>
<l>E mentre stiêr così, chiuse e secrete,</l>
<l>Amor del tuo valor perdesti assai,</l>
<l>ché lo imperio e la forza che tu hai</l>
<l>la bella vista par ti presti e viete.</l></lg>
<lg>
<l>Alta e frondosa quercia, che interponi</l>
<l>le frondi tra' belli occhi e' febei raggi</l>
<l>e sumministri l'ombra al bel sopore,</l></lg>
<lg>
<l>non temer, benché Giove irato tuoni,</l>
<l>non temer sopra te più folgor caggi,</l>
<l>da quei grati occhi consecrata a Amore.</l></lg>
</lg>
<lg type="sonetto">
<head><add resp="ed">XXVIII</add></head>
<lg>
<l>Odorifera erbetta e vaghi fiori,</l>
<l>che ornate il prato come il ciel le stelle,</l>
<l>le dolcemente fatigate e belle</l>
<l>membra vedesti in mezzo ai bei colori.</l></lg>
<lg>
<l>Alto e dolce pensier suo, quanto onori</l>
<l>le cose di cui tacito favelle!</l>
<l>Oh me felice, che allor fui di quelle,</l>
<l>che 'l dice Amor, che ha in pegno i nostri cuori!</l></lg>
<lg>
<l>Aura suave, quale or togli or rendi</l>
<l>a lei la vista del febeo splendore,</l>
<l>movendo i rami e insieme l'ombra intorno!</l></lg>
<lg>
<l>Alla alta quercia i tuoi trofei sospendi,</l>
<l>o dolce sonno, e non si sdegni Amore</l>
<l>se triunfasti de' belli occhi il giorno!</l></lg>
</lg>
<p>Se io potessi a uno a uno gli atti e amorosi accidenti
della donna mia proseguire, certamente molto maggiore
ornamento ne riceverebbe questa nostra amorosa istoria e
molto più laude la donna mia. Perché veramente ogni atto,
ancora che minimo, della vita sua è suto degno d'essere
celebrato da me; e, avendone io gran parte pretermesso, ne
do cagione solamente alla abundanzia e copia delle cose:
perché a me è accaduto come a uno, el quale, sendo in mezzo
d'uno amenissimo prato, el quale produce diversi colori di
fiori, e volendo côrre de' più vaghi, non sa a qual prima
porre la mano; perché la qualità della bellezza fa più
difficile la elezione, essendo l'appetito nostro tirato più
da quelle cose che più piacciono. Non potendo io adunque
côrre tutti e fiori dello eccellentissimo prato della donna
mia, né proseguire tutte le laude sue, né sappiendo eleggere
qual prima meritassi essere da me còlta e celebrata, a caso
errando con la mano, quelli primi fiori, che la sorte mi ha
monstro, ho còlti, faccendone più tosto giudice la fortuna
che la mia elezione. Era, come nel precedente sonetto
abbiamo detto, la donna mia &lt;absente&gt;, come monstra averla
io cercata assai cogli occhi e solo trovatola col pensiero.
Trovandosi ella adunque in una villa non molto lontana dalla
città, ma posta in luogo che non poteva vederla, mosse e
passi suoi e, montando per uno monte assai alto e silvestre,
pervenne in parte onde facilmente la città, dove io ero,
poteva vedere, credo pensando potere dare qualche
refriggerio o presente o futuro alla afflizione, la quale
vedeva in me per l'assenzia sua. Era questo luogo salvatico,
come abbiamo detto: il terreno coperto d'erbe e di fiori, il
quale una vecchia quercia adombrava. E essendo pure la donna
mia, pel camino erto e difficile, alquanto affaticata e
vedendo sì bello luogo, deliberò fare degna quella erba e
que' fiori che fussino letto e piuma al suo gentilissimo
corpo. E dapoi che alquanto, così giacendo, contemplò la
terra e 'l loco dove io ero, avuti alcuni dolcissimi e
amorosi pensieri e mossa da quella pietà dell'afflizione
mia, vinta finalmente dal sonno, s'adormentò, aiutando el
sonno l'ombra di quella quercia e una aura dolce e estiva,
la quale, movendo e rami della quercia e gli altri arbori
vicini, con mormorio ancora quel dolcissimo sonno nutriva.
Questo atto amoroso intendendo io, giudicai degno delli
sopra scritti due sonetti, delli quali el primo contiene
che, poi che la natura concesse sonno agli occhi umani, più
dolce sonno o più quieto riposo non serrò occhio mortale, né
anche il sonno mai chiuse più belli occhi che quelli della
donna mia. Quello che faceva el sonno sopra tutti gli altri
dolcissimo era l'ombra, la mollizie del luogo ove giaceva
lei, la dolcezza del venticello, el mormorio degli arbori,
che di necessità da quello nasceva e la fatica che era
proceduta; che tutte sono cose che danno forza al sonno. Che
quelli occhi fussino sì belli come abbiamo detto, non posso
assegnare altre ragioni che la mia oppinione, fondata in
sugli effetti che in me facevono. E se erono così belli, di
necessità seguiva che Amore da loro avesse gran forza. E
però, stando serrati dal sonno e celandosi quella amorosa
luce al mondo, di necessità il valore e forza d'Amore ne
sentiva detrimento assai, perché la vista sua gli dava e
toglieva la forza; siccome avviene ad alcuna spezie di
fiori, li quali se aprono venendo el sole e dipoi
nell'occaso si riserrano, in modo che quelle tali erbe il dì
sono fiorite e la notte private dell'ornamento de' fiori.
Così diremo che i cuori gentili, pel sole degli occhi amati,
se aprono a ricevere le influenzie amorose, le quali quando
mancassino, si riserrerebbono; e acciò che mai non si
serrino, fa la virtù d'Amore per mezzo di quelli occhi tale
impressione, che possino dire già mai essere sanza sole.
Amore adunque, che fa sentire la virtù sua per mezzo degli
occhi, quando mancassi quella visione, perderebbe la sua
virtù.</p>
<p>Ora, tornando al sonno, si può facilmente comprendere che,
essendo tanto soave quanto abbiamo detto, alla donna mia
fussi molto grato. E però, come quella che in tutte le cose
era gentile sommamente, come grata, retribuì qualche
gratitudine a tutte le cose che avevano avuto parte e
cagione di tanta dolcezza. E però all'erba e fiori, che
sanza durezza e morbidamente avevono ricevute le sua membra
e fattali così ornata piuma e delicato letto, dette uno dono
gratissimo, d'essere sute tocche e premute da sì pulite
membra. L'aura, che aveva mosso gli arbori e rinfrescato
l'aria, similmente toccò el suo bellissimo corpo. L'ombre
ancora, sopra a quel viso bellissimo e l'altre membra, a
loro piacere errando, erano vaganti. Restava solamente la
quercia, non minima cagione di questa dolcezza, perché era
suta cagione dell'ombre, le quali aveva subministrato a quel
bel sonno; e acciò che questa ancora sanza parte di premio
non restassi, gli occhi della donna mia consecrorono ad
Amore, liberandola dalle percosse e impeti de' fulmini e
tempestose saette. Perché la quercia, essendo l'arbore di
Giove, più spesso è percossa che gli altri alberi dalle sue
saette; in luogo delle quali, da quel tempo in qua che
soprastette a quelli belli occhi, sarà più tosto recettaculo
delle saette amorose, poiché quelli occhi grati ad Amore
l'hanno consecrata.</p>
<p>E perché nel primo sonetto non è fatta menzione alcuna del
praticello sopra el quale giaceva la donna mia, né dell'aura
soavissima, due cagioni, secondo abbiamo detto, assai
efficaci di quello bellissimo sonno, perché è difficile fare
capace la brevità del sonetto di molte cose, se ne fa
menzione nel seguente che comincia: “Odorifera erbetta”,
etc., dove si vede che con somma dolcezza el mio pensiero
rimembrava tutti quegli amorosi accidenti; né sanza qualche
invidia di quella erba e fiori mi s'apresentò quell'atto,
che fussi ricevuta da loro la donna mia così dolcemente
affaticata. E però, volgendomi a quella erba e fiori,
chiamandola odorifera e ponendo la varietà de' fiori simile
alla distinzione che fanno le stelle nel cielo sereno, si dà
quelle proprietà quasi che può avere il prato, cioè l'odore
e la bellezza. E perché abbiamo detto che la donna mia, così
giacendo, ebbe qualche amoroso pensiero di me, e questo era
impossibile a sapere, se non perché ne' e pensieri
s'introduce Amore per testimonio di questa occulta visione,
come quello che udì parlare cautamente la donna mia di me,
che, per essere degno d'entrare in sì alti e dolci pensieri,
felicissimo mi potevo chiamare; perché el pensare non è
altro che uno tacito parlare, perché chi pensa immagina
quelle cose &lt;e&gt; in sé medesimo le chiama per i nomi loro,
onde si può dire veramente il pensare essere uno parlare
<foreign lang="lat">tacite</foreign>. Discorre poi el pensiero mio a tutte l'altre
circumstanzie, come fu ancora quella dell'aura o, vogliamo
dire, piccolo vento e, quasi riferendogli grazia, monstra lo
effetto che faceva; perché, movendo e rami che, per la
interposizione loro tra 'l sole e gli occhi suoi facevono
ombra, di necessità bisogna l'ombre ancora si movessino, e
però quelli occhi talora potevano vedere il sole, talora no.
E essendo questi occhi di tanta perfezione e bellezza che
signoreggiavano Amore, come di sopra abbiamo detto, gloriosa
vettoria fu quella del sonno, quando vinse sì belli occhi; e
acciò che fussi perpetua e memorabile, doveva el sonno
appiccarne all'alta quercia e trofei colle spoglie degli
occhi già da lui vinti, siccome solevano gli antichi romani,
e quali ebbono in consuetudine, quando vincevano qualche
potente o famoso inimico, pigliare le spoglie sue e vestirne
el troncone d'uno arbore per memoria della ricevuta
vittoria. Bisogna vedere che fussino le spoglie di quelli
belli occhi, per vedere di che cosa doveva vestire el sonno
el troncone della quercia. Né si può interpetrare che gli
occhi della donna mia fussino vestiti d'altro che di belli e
amorosi sguardi e d'una amorosa luce, che solo dagli occhi
degl'innamorati suole lasciarsi vedere. Questi sguardi e
luce amorose adunque dovevono certamente restare come
stigmate nel tronco della quercia, e di queste spogliò il
sonno la donna mia, sùbito che chiuse quelli occhi belli, e
di queste spoglie credo sia ancora ornata quella quercia. Né
Amore di questo trionfo del sonno si debbe sdegnare, se è
vero quello che abbiamo detto, che gli occhi suoi
signoreggiassino Amore, dandogli e togliendo forza,
avendo poi el sonno superati quegli belli occhi.
</p></div2>
<div2 type="parte">
<head><add resp="ed">XXIX</add></head>
<lg type="sonetto">
<lg>
<l>Tante vaghe bellezze ha in sé raccolto</l>
<l>il gentil viso della donna mia,</l>
<l>che ogni nuovo accidente che in lui sia</l>
<l>prende da lui bellezza e valor molto.</l></lg>
<lg>
<l>Se di grata pietà talor è involto,</l>
<l>pietà già mai non fu sì dolce e pia;</l>
<l>se di sdegno arde, tanto bella e ria</l>
<l>è l'ira, ch'Amor triema in quel bel volto.</l></lg>
<lg>
<l>Pietosa e bella è in essa ogni mestizia,</l>
<l>e se rigano pianti il vago viso,</l>
<l>dice piangendo Amor: “Questo è il mio regno!”.</l></lg>
<lg>
<l>Ma quando il mondo cieco è fatto degno</l>
<l>che muova quella bocca un suave riso,</l>
<l>conosce allor quale è vera letizia.</l></lg>
</lg>
<p>Grandissimo argumento mi pare de eccessiva potenzia,
quando alcuna virtù nelle cose contrarie e diverse tra loro
opera potentemente, faccendo ancora qualche volta effetti
quasi fuora d'uno naturale ordine dell'altre cose. E perché
questo spesse volte accade nella vita degli amanti, gli
abbiamo chiamati di sopra “miracoli amorosi”. Che
grandissima fussi la potenzia della bellezza della donna
mia, intende provare el presente sonetto, per li effetti
diversi e straordinari che in me faceva. Perché,
contemplando io la bellezza del viso suo in diversi
accidenti e passioni, mi pareva che tutte le passioni che
apparivano o dimostravansi in quel bel viso e ne divenissino
più belle e ricevessino più forza, cioè movessino più
potentemente in altri o timore o pietà o dolore o letizia,
movendo non solamente potentemente, come è detto, secondo le
qualità delle passioni, ma servando sempre la bellezza e la
grazia, le quali in alcune passioni, come è il timore e 'l
dolore, pare quasi impossibile si possino conservare, perché
chi teme di necessità ha in odio la cagione del timore.
Questo medesimo avviene a chi ha dolore, perché, potendo,
fuggirebbe la cagione d'esso, e quelle cose che si fuggono
non s'amano. E però grandissima potenzia era quella di
questa bellezza, avendo forza, movendo timore e dolore,
d'essere ancora in queste tali passioni desiderata e amata.
Introduce adunque el presente sonetto quattro passioni
solamente, cioè la pietà, l'ira, el dolore e la letizia, le
quali dal viso della donna mia pigliano più forza e più
bellezza. E cominciando dalla pietà, monstra che, quando la
pietà viene in quel bel viso, non trovò mai luogo o
domicilio alcuno dov'ella paressi più veramente pietà, né
dove paressi più dolce e pia. E essendo per sé la pietà
bella, basta sia fatta menzione solamente della forza che
piglia, presuponendo la bellezza. Venendo poi all'ira,
propriamente è detta ardere d'ira e di sdegno, perché l'ira
non è altro che uno accendimento della collera intorno al
cuore e gli effetti dell'ira sono comunemente simili a
quelli del fuoco, che presto fa gli effetti suoi; e quegli
che sono di natura collerica e calda sono disposti all'ira.
Ardendo adunque quel bel viso d'ira, diventa più bello e
rio, cioè più da temere, come monstra l'essemplo seguente:
perché, tremando Amore nel viso suo, è segno manifesto el
timore della potenzia di quell'ira; e il non partire di quel
viso, nonostante il tremore, che dimonstra el timore essere
grandissimo, monstra assai chiaro la bellezza essere quella
che lo ritiene, perché, se questo non fusse, il timore
caccerebbe Amore. Questo medesimo avviene nella mestizia e
dolore della donna mia, la quale, movendo a lacrimare ancora
Amore e, così piangendo, affermando lui el viso di lei
essere el regno e l'imperio suo, monstra la medesima forza e
bellezza nel dolore che prima nell'ira. Nasce poi di queste
premesse molto bene la conclusione del sonetto; perché, se
la bellezza di quel viso ha avuto forza di parere più bella
in quelli accidenti che sogliono oscurare e diminuire la
bellezza, fortificando questi tali accidenti oppositi alla
bellezza, molto più facilmente può crescere in bellezza
negli accidenti che naturalmente subministrono forza alla
bellezza, tanto più fortificando questi accidenti, come
avviene nella letizia della donna mia. Era la donna mia per
sé bellissima; la letizia per sé in qualunque persona è
bella: se adunque quella per sé è bella e lo accidente
ancora è bello, eccessiva bellezza era quella quando si
congiungeva insieme sì bella natura e sì bello accidente,
presuposto che l'uno e l'altro pigliassi forza per tale
congiunzione, come di sopra abbiamo detto dell'altre
passioni, e che ancora l'accidente fussi per sé fortissimo e
quasi in supremo grado, come monstra el riso, che è maggior
segno di letizia che faccino gli uomini, come il pianto del
dolore, il quale similmente di sopra è posto per segno
d'eccessivo dolore. Credendo adunque tanta bellezza e
dolcezza insieme, si può dire questa bellezza essere al
mondo non solamente maravigliosa, ma forse non più veduta (e
però veramente il mondo potersi chiamare cieco), e dovere
producere in chi la vede quello che si può chiamare vera
letizia e beatitudine.
</p></div2>
<div2 type="parte">
<head><add resp="ed">XXX</add></head>
<lg type="sonetto">
<lg>
<l>Lasso!, che sento io più muover nel petto?</l>
<l>Non già il mio cor, che s'è da me fuggito.</l>
<l>Questi spessi sospir', s'ei se n'è gito,</l>
<l>a cui dan refriggerio, a cui diletto?</l></lg>
<lg>
<l>Li alti e dolci pensier' del mio concetto</l>
<l>chi muove adunque, se il core è smarrito?</l>
<l>Amor, che 'l fece al fuggir via sì ardito,</l>
<l>questo me ne ha con la sua bocca detto:</l></lg>
<lg>
<l>“Quando i belli occhi prima la via fêro,</l>
<l>entrò la bianca mano e 'l cor ti tolse,</l>
<l>e in cambio a quello un più gentil ne misse;</l></lg>
<lg>
<l>questo in te vive, e 'l tuo, fatto più altero,</l>
<l>in più candido petto viver volse.</l>
<l>Questo è de' mia miracoli”, Amor disse.</l></lg>
</lg>
<p>Ancora che in molti e diversi modi la donna mia dessi
assai evidenti argumenti dello amore e pietà sua verso di
me, come già in più luoghi abbiamo monstro, nessuno più
efficace ne dette, né poteva mai dare, che quello el quale
contiene el presente sonetto. Né io da lei potevo maggiore
dono ricevere, perché maggiore dono non può essere che
quando altri dà e quello che è suo e quello che è carissimo
al donante. Secondo Epitteto &lt; “eorum quae sunt partim in
nobis est, partim non est” &gt;: però nessuna cosa possiamo
chiamare nostra al mondo se non la oppinione, perché tutte
l'altre cose o sono della fortuna o sono della natura. E che
questo sia el vero, si manifesta perché e la natura e la
fortuna spesse volte contro alla voglia nostra ce ne
privano. E però, sanza estendersi in molte cose, per essere
tali conclusioni trite e provate, confesseremo essere nostra
solamente l'oppinione, com'è detto, la quale è sempre
libera, né può da alcuna cosa essere forzata; e, a mio
giudicio, chi fa menzione della oppinione, di necessità
presuppone la volontà, la quale non è altro che desiderio di
quello bene che alla oppinione pare bene. E per questo se
può dire, se bene la oppinione e voluntà non sono una cosa,
essere tanto simile e prossime, e di necessità l'una
coll'altra congiunte, che a me non sia inconveniente parlare
dell'una come dell'altra, perché queste mie non sono
diffinizioni, ma più tosto parole largamente e liberamente
dette.</p>
<p>Se adunque sola la oppinione e voluntà è nostra, chi dona
questa tale cosa dona tutto quello che possiede per suo; e
chi dona tutto el suo di necessità dona una cosa che al
donante è carissima, e però non può fare maggiore dono.
Intendesi largamente in questi versi amorosi per la
oppinione e voluntà nostra el cuore; e però, avendo fatto la
donna mia una commutazione del suo cuore al mio, cioè tolto
il mio per sé e a me donato el suo, come monstra el presente
sonetto, nessuno maggiore dono mi poteva dare, né fare più
evidente segno che io fussi pieno della grazia sua. E perché
parrebbe, la mia, grandissima arroganzia, persuadendomi
questo essere vero e faccendo me medesimo auttore e degno di
tanto bene, sanza el testimonio della donna mia, mi accade
dire el vero di questo amoroso processo, e per fuggire la
colpa della arroganzia detta e pel contento che mi reca al
cuore la dolcissima memoria di quello atto amoroso.</p>
<p>Ero in parte che assai vicino mi trovavo al viso della
donna mia e, riguardandola fiso, per la dolcezza che
porgevano gli occhi suoi quasi attrito e indebilito,
sostenevo col mio destro braccio la testa. Lei, pensando di
darmi qualche conforto, con un gentile modo appressandosi
più a me, pose la candida sua mano sopra la sinistra parte
del petto mio e, tenendola per alquanto spazio ferma, io le
domandai assai timidamente quello che intendessi fare. Lei,
con onesta baldanza, rispose che stava a udire muovere el
cuore suo. E io a lei: “Veramente e questa e ogni altra
cosa che vive in me è vostra”. Lei, sogiugnendo, disse:
“Io dico veramente questo essere el cuore che già viveva in
me, che ora in te vive, e quello che prima era tuo conservo
io nel mio petto”. Quello che mi paressino sì dolce parole
e che effetto facessino in me, lascio qui giudicare a coloro
a' quali è nota la fiamma e forza amorosa, perché, come dice
Dante in una sua canzona, “Non è di cuor villan sì alto
ingegno, / che possa imaginar di questo alquanto”.</p>
<p>Partendomi dipoi da lei e considerando qual fussi più, o la
gentilezza di quel parlare o l'amore che per questo
dimostrava, deliberai fare el presente sonetto e li dui
seguenti nella medesima invenzione, ancora che concludino
diversamente, se bene quello amoroso parlare e quello atto
gentilissimo fussino degni d'altra lingua che la mia per
farne memoria.</p>
<p>Fingo addunque, ancora che la istoria sia sopra detta, io
medesimo sentire nuovo moto nel petto mio, e con qualche
ammirazione domando me medesimo della cagione; massime
perché, essendo fuggito il mio core da me, come di sopra in
più luoghi abbiamo detto, non poteva essere la cagione di
quel moto dal mio core. El moto addunque e gli spessi miei
sospiri, che naturalmente sono ordinati per refrigerio del
core, mostravano pure che uno core dovessi essere quello che
nel mio petto si moveva. Mostravano ancora quel medesimo gli
alti e dolci pensieri che concepeva la mente mia, li quali
dovevano essere similmente mossi dal core, non come loco di
pensieri, ma come cagione, perché, essendo il core quel che
desidera, quelli pensieri erano dal core, perché non erano
altro che un desiderio della donna mia. E essendo i pensieri
alti e dolci, cioè più degni che a me non si convenia,
cominciavo poi in me medesimo a credere che più degna
cagione che non era il mio core gli movessi. In mezzo a
questi miei dubbii soccorse Amore, el quale, essendo stato
quello che aveva fatto ardito il mio core a fuggirsi, come
mostra quel sonetto che comincia: “Lasso a me, quand'io son
là dove sia”, sapeva veramente il mio core essere fuggito.
E però con la sua bocca mi manifestò questa verità, ché,
interpetrando secondo il vero, come abbiamo detto, Amore fu
la donna mia, che con la bocca sua mi manifestò questo
amoroso miracolo. Il quale fu questo: che quando Amore prima
fece la via agli occhi della donna mia, per la quale
entrorono al core, allora quella gentilissima mano entrò
drieto agli occhi nel petto e ne trasse il cuore mio, come
mostra el sonetto che comincia: “Candida, bella e dilicata
mano”, e in luogo del mio core pose quel della donna mia; e
perché questo pare cosa mirabile e inaudita, soggiunse Amore
questa essere opera maravigliosa della potenzia sua. E
considerando veramente, Amore non è altro che una
transformazione dello amante nella cosa amata; e, quando è
reciproco, di necessità ne nasce la medesima transformazione
in quello che prima ama, che diventa poi amato, per modo che
maravigliosamente vivono gli amanti l'uno nell'altro, ché
altro non vuole inferire questa commutazione di cori.
</p></div2>
<div2 type="parte">
<head><add resp="ed">XXXI</add></head>
<lg type="sonetto">
<lg>
<l>Quel cor gentil, che Amor mi diede in pegno</l>
<l>mirabilmente in cambio al mio, eletto</l>
<l>a maggior bene, or vuol lasciar soletto</l>
<l>il petto mio, di sì bel core indegno.</l></lg>
<lg>
<l>Io priego il mio che torni: egli è sì degno,</l>
<l>che l'antiqua sua sede ora ha in dispetto.</l>
<l>Io dico a lui: “Se non degna il mio petto</l>
<l>quel core, arà te, cor, quel petto a sdegno.</l></lg>
<lg>
<l>Misero, che farai?”. E lui risponde:</l>
<l>“Starò in essilio in quelle luci belle:</l>
<l>se pur cacciato son sanza riguardo,</l></lg>
<lg>
<l>queste non mi può tôr, né Amor le asconde;</l>
<l>e tu arai di me spesso novelle</l>
<l>pe' dolci raggi di quel bello sguardo”.</l></lg>
</lg>
<p>Sogliono quelle cose che per eccellenzia e degnità loro
eccedono e meriti di chi le riceve parere ancora poco
durabili, perché ogni eccesso è di questa natura. E però si
vede talora quelli temere più, che sono da infimo grado
venuti in grandi condizioni. Oltra questo, secondo il corso
delle cose umane, quelli che sono in maggiore felicità
constituti debbono più che gli altri temere, essendo la
felicità umana el più delle volte brieve e poco stabile.
Queste condizioni erono in me, per quanto mostra il
precedente comento, perché, essendo il mio petto fatto
recettaculo del core della donna mia e il cor mio altero e
troppo nobile essendo ito ad abitare nel candido petto di
quella, e mi pareva cosa molto sopra li meriti miei, e mi
pareva tanto maggiore per essere di umile loco in un tratto
essaltato a tanto bene, e felicissimo sopra ogni altro per
questo mi riputavo. Dovevo adunque per tutte queste cagioni
temere e parevami quasi impossibile conservarmi lungo tempo
in tanta felicità. E ancora che la constanzia e fede della
donna mia non mi dessi cagione alcuna di dubitare, mi pareva
a ogni ora che il core della donna mia, il quale in me
viveva, perché Amore per pegno del mio me lo aveva dato, da
me si volessi partire e lasciare di sé solo il mio petto.
Facevami questo dubio pensare di richiamare il mio core a
me, pregandolo che tornassi; ma, essendo lui eletto a
maggiore bene, cioè per istare nel candido petto della mia
donna, era fatto sì degno e in tal modo insuperbito, che
aveva in dispetto il petto mio, dove prima soleva stare, né
tornare a me voleva. Io, credendo che di questo fussi
cagione perché lui avessi oppinione di potere starsi nel
petto della donna mia, proposi al cor mio, acciò che
tornassi, che quando il core della donna mia non degnassi di
stare più nel petto mio, el petto suo similmente non
degnerebbe di ricettare più il mio core; e di questo poteva
nascere che il cor mio, a un tempo, per elezione sarebbe
privato del petto mio e per necessità di quello della donna
mia, quando da lei fussi cacciato. Risponde il core a questo
dubio che, quando bene fussi cacciato da lei, starà in luogo
donde non potrà essere cacciato, cioè nelli occhi della
donna mia, perché Amore e lei fanno che quelli occhi sieno
comuni a ciascuno; e stando in quelli occhi, non sospiri,
non parole, non altro segno che proceda dal core diranno
novelle a me del cor mio, ma gli sguardi solamente della
donna mia, e quali spesso ne diranno novelle, perché spesso
da me saranno veduti gli occhi suoi.</p>
<p>È necessario intendere il naturale processo di questo
sonetto, col quale queste amorose finzioni debbono quadrare.
Nasce amore allo amante e va nella cosa amata, e così prima
si fugge il core dello amante alla cosa amata. Nasce dipoi
amore reciprocamente nella cosa amata, e allora si fa la
commutazione che abbiamo detto de' cori. Nasce dipoi la
gelosia, vera miseria delli amanti, perché è tormento
immortale; e allora nasce il dubio che il core della amata
non si torni a lei, e di questo un pensiero di ritrarre lo
amore suo dalla cosa amata, e questo è revocare il cor suo a
sé. Ma perché “il vivace amore cresce nelli affanni”, non
può impetrare lo amante di ritrarre l'amore suo, ma,
<foreign lang="lat">necessarie</foreign>, li bisogna continuare in esso. E benché fra
se stesso assai certo si giudichi non potere avere alcuna
dolcezza, anzi affanni e tribulazioni, non sendo amato dalla
cosa amata, né essendo mai libero da gelosia, si riduce
infine per necessità a prendere quello che più facilmente
può avere dalla cosa amata; e non potendo aver il cor suo,
non si parte però il core dall'amata, ma fermasi nelli occhi
dell'amata, cioè gode le esteriori bellezze e con esse si
conforta, poiché del core, cioè amore della amata, non può
disporre. E allora gli sguardi delli occhi amati fanno segno
dello amore che è in lei; perché e la pietà e l'amore e così
lo sdegno e l'ira qualche volta per segno delli occhi si
comprendono. E di questo se ha spesso novelle, perché la
visione della amata male si può celare dalli occhi o
diventare invisibile e lo amore tanto più muove e incita
l'amante a vedere spesso l'amata, quanto più mancano l'altre
cose che solevano consolare la mente. Tutti questi effetti
vorrei fussino meglio espressi nel sonetto, per levare ogni
difficultà a quelli intelletti che faranno degni i versi
miei della loro cognizione.
</p></div2>
<div2 type="parte">
<head><add resp="ed">XXXII</add></head>
<lg type="sonetto">
<lg>
<l>“Amorosi sospiri, e quali uscite</l>
<l>del bianco petto di mia donna bella,</l>
<l>ditemi del mio cor qualche novella,</l>
<l>qual voi sì dolcemente in lei nutrite”.</l></lg>
<lg>
<l>“Stassi lieto il tuo cor, quieto e mite,</l>
<l>mille dolci pensier' movendo in quella,</l>
<l>co' qual' sovente e con Amor favella</l>
<l>alte cose e gentil'; né voi l'udite”.</l></lg>
<lg>
<l>“Sospir' benigni, ora è ver quel che io sento</l>
<l>da voi?”. “Sì certo!”. “Almen ditemi ancora</l>
<l>se là dove è starà il mio core assai”.</l></lg>
<lg>
<l>Mentre che io parlo, e lor sen vanno in vento.</l>
<l>Amor sopra il suo petto giura allora</l>
<l>che a me il mio cor non tornerà già mai.</l></lg>
</lg>
<p>Truovansi scritte due sentenzie contrarie, e nondimeno
spesso verificate nelle umane azioni. Perché si dice e
miseri facilmente credere quello che desiderano e, contro a
questo, che “a gran speranza uom misero non crede”. Io
penso che la diversità delle oppinioni sopra dette nasca più
tosto dalla natura di quelli che sperano e desiderano alcuna
cosa che dalla ragione, presuposto che l'una e l'altra
oppinione abbi cagione equali, che non inclinino per sé più
ad una parte che all'altra. E però credo che quelli uomini,
che di natura sono malinconici, sieno di manco speranza che
gli altri; e tanto più quanto nella vita loro hanno avuto la
fortuna così avversa, che poche cose hanno consequute
secondo il desiderio loro. Abbiamo nel principio detto ogni
forte amore procedere da forte imaginazione e questi tali
amanti di natura essere malinconici. Io confesso essere di
quelli che con grandissima fervenzia ho amato, e però come
amante ragionevolmente dovevo dubitare più che sperare;
aggiunto a questo che in tutta la mia vita, avvenga che più
onore e grado abbi consequuto che non si convenia a me, pure
rari piaceri e poche altre cose secondo il desiderio mio ho
vedute; dico di quelle cose che per refrigerio delle
publiche e private fatiche e pericoli qualche volta ammette
lo animo nostro, ancora che contentissimo viva e che molto
mi appaghi della mia sorte. Dovevo addunque, e per le
ragioni nel precedente comento scritte e per le presente,
ragionevolmente dubitare. E essendo una volta nel core mio
nato il sospetto, grandissima e intollerabile passione,
m'insegnava la natura fare ogni cosa per cacciarlo da me. E
dubitando, come molto mostra el precedente sonetto, el mio
core non fussi cacciato del petto della donna mia, né
sapendo bene se quivi o altrove fussi, mi parve dovere
intenderne novelle da chi veniva dal loco medesimo; e
nascendo i sospiri dal proprio loco ove sta il core, loro me
ne potevano dire el vero. E però il presente sonetto,
composto per dialogo, si dirizza e parla a quelli sospiri
che uscivano del petto della donna mia, e quali <emph>imediate</emph>
venivano dal core mio, se era in quel petto. E, per tôrre
confusione, è da notare che li primi quattro versi parlo io
a' sospiri sopra detti; nel secondo quadernario rispondono e
sospiri a me; dipoi tutto el nono verso e il principio del
decimo, cioè quella parola che dice: “Da voi”, parlo pure
io a' sospiri, e la seguente parola dove dice: “Sì certo”,
rispondono e sospiri a me; e tutto el resto del sonetto
parlo io, parte a' sospiri e parte per narrazione. Ora,
tornando al principio, è da notare che, parlando io a'
sospiri della donna mia e chiamandoli “amorosi”, cioè
mossi da Amore, o era o volevo che paressi che fussi qualche
speranza mescolata col dubio, come mostra ancora perché,
domandandogli io che mi dicessino novelle del mio core, quale
loro nutrivano dolcemente nel petto suo, già avevo oppinione
e che el mio core vi fussi e che fussi bene trattato da lei.
E veramente è detto ch'e suoi sospiri nutrivano el core mio,
perché lui stava in quel petto dove era ancora Amore, sanza
il quale el mio core non vi poteva stare. E però la cagione
che moveva e sospiri veramente nutriva dolcemente il mio
core e lo conservava in quel petto, perché e sospiri erano
mossi da Amore. Rispondono e sospiri il mio core starsi
lieto, quieto e pieno d'umiltà e di dolcezza e esser cagione
di molto dolci e amorosi pensieri nella donna mia, coi quali
pensieri e con Amore parla spesse volte molti alti misterii
amorosi e cose molto gentili. E per questo si mostra non
solo il mio core era in quel petto, ma già vi abitava come
familiare di esso e domestico, poiché intendeva tutti e
pensieri della donna mia, e quali li altri non possono
intendere, cioè quelli che da Amore non sono fatti degni e
gentili, come era il cor mio. Fu tanto maggiore la dolcezza
che per questa desiderata novella mi venne, quanto era suta
maggiore la dubitazione, come sempre avviene di qualunque
insperata allegrezza. E quasi non credendo che possibile
fussi quanto avevono referito quelli amorosi sospiri, di
nuovo gli domando se era vera la loro relazione. Loro
risposono in confermazione una brevissima risposta, cioè:
“Sì certo”, né potevano più lungamente rispondere, come
mostra el seguente del sonetto, perché, faccendo io loro una
nuova interrogazione, non bastò lo spirito a que' sospiri in
modo che potessino più rispondere. E qui è da notare che
tutto quello che parlano e sospiri predetti in questo
sonetto sono tante parole, quante naturalmente potrebbe dire
uno commodamente con uno spirito, cioè senza riavere
l'alito; e però, finita quella forza che portava seco lo
spirito d'un sospiro, ragionevolmente più parole non doveva
dire. E se bene io gli chiamo “sospiri” in plurale, cioè
più d'uno, bisogna imaginare che e sospiri della donna mia
fussino più, ma che un solo contenessi la risposta. É
natura di chi ha conseguito qualche gran bene fare ogni cosa
per conservarlo e farlo diuturno: e però, avendo io già
quello che desideravo sentito dello stato del core mio,
desideravo ancora intendere quanto dovessi essere durabile e
diuturna questa sua tale beatitudine; e però domandai li
spirti quanto fussi per stare il cor mio in quel petto. E
essendo già, come abbiamo detto, mancato quello spirito e li
sospiri già resoluti in vento, non poterono rispondere.
Amore allora, che, secondo che di sopra abbiamo detto, era
in quel luogo donde venivano li sospiri, in supplimento loro
risponde, giurando sopra il petto suo che 'l mio core starà
sempre con la donna mia, né già mai tornerà a me,
assicurandomi col giuramento, come da principio aveva
assicurato el cor mio quando prima partì da me, come mostra
il sonetto che comincia: “Lasso a me, quando io son là dove
sia”.
</p></div2>
<div2 type="parte">
<head><add resp="ed">XXXIII</add></head>
<lg type="sonetto">
<lg>
<l>Ove madonna volge gli occhi belli</l>
<l>sanza altro sol la mia leggiadra Flora</l>
<l>fa germinar la terra e mandar fora</l>
<l>mille varii color' di fior' novelli.</l></lg>
<lg>
<l>Amorosa armonia rendon li ucelli,</l>
<l>sentendo il cantar suo, che l'innamora;</l>
<l>veston le selve i secchi rami, allora</l>
<l>che senton quanto dolce ella favelli.</l></lg>
<lg>
<l>Delle timide ninfe a' petti casti</l>
<l>qualche molle pensiero Amore infonde,</l>
<l>se trae riso o sospir la bella bocca.</l></lg>
<lg>
<l>Or qui lingua o pensier non par che basti</l>
<l>a intender ben quanta e qual grazia abonde,</l>
<l>là dove quella candida man tocca.</l></lg>
</lg>
<p>Era del mese d'aprile, nel quale, secondo la commune
consuetudine della città nostra, li uomini volentieri
insieme con la loro famiglia nelle dilettevole ville a loro
consolazione si stanno, perché in quel tempo l'anno è tanto
più bello, quanto è la prima iuventù più bella che tutte
l'altre età delli uomini. E, oltre a questo, la città nostra
ha vicini a sé molti e delicati e piacevoli luochi, e quali,
oltre alla naturale consuetudine, alettano qualche volta a
lasciare le civili e private cure e fruire alquanto di
rusticano ocio. In questo tempo adunque acadde alla donna
mia andare, come molte altre, in una sua dilettevole villa,
ove stette alquanti dì, privandomi della sua desiderata
visione. Nel quale tempo uno, amicissimo mio e di tanto mio
amore verso di lei conscio, mi disse: “Ora si vorrebbe
essere nella tale villa a vedere la tua bella donna, perché
ora cantano gli uccelli, ora si rinnovano e prati d'erbe e
di fiori, ora si rivestono gli arbori di frondi; le ninfe,
li uomini e tutti li animali sentono al presente più le
forze amorose: e però ora sarebbe tempo che tra tanti
naturali ornamenti vedessi la tua carissima donna”. Al
quale io risposi che il desiderio mio di vederla né cresceva
né poteva per tempo alcuno diminuire e che io credevo,
ancora che tutto il mondo in questo tempo fussi bellissimo e
ornato più che in alcuno altro, quel paese quale era intorno
alla donna mia doveva essere più bello che li altri; perché
dove era lei non bisognava né sole, né stagione novella, né
altra virtù che la sua a fare germinare la terra, fiorire e
empiersi di fronde li arbori, cantare li uccelli e li altri
effetti che suole fare primavera. Finì el nostro parlare in
simili parole. E partito dal predetto amico, tutto pieno di
quelli pensieri, composi el presente sonetto, nel quale mi
sforzai esprimere li effetti della virtù della donna mia, li
quali operava in quelli salvatichi luoghi, dove in quel
tempo si trovava; mostrando prima che li occhi suoi avevono
la virtù del sole, perché dove ella li volgea, faceva
producere alla terra diversi colori di novelli fiori,
chiamandola la bella Flora in questa parte che faceva
nascere e fiori, cioè la dea de' fiori. Faceva ancora
cantare amorosamente li uccelli, innamorati del canto suo,
quando lei sentivano dolcissimamente cantare; rivestiva
delle loro frondi e secchi rami di quelli arbori, che la
vernata perdono le foglie, quando dolcemente parlava. E qui
è da notare che nel cantare e nel parlare della donna mia
sono comprese tre parti, che, secondo Platone, contiene la
musica, le quali sono queste: el parlare, armonia e ritmo,
che credo sia detta quella che vulgarmente chiamiamo rima,
perché ritmo non è altro che un parlar terminato da certa
misura, come sono li versi e rime vulgari. Chiamasi el
parlare musico, ancora che non abbi piedi certi, quando è
composto in modo che diletti li orecchi, come si vede in
quell&lt;i&gt; che eloquenti sono chiamati. L'armonia è una
consonanzia di voce umane, o veramente di suoni, come è
notissimo; il ritmo abbiamo detto quello sia. Vedesi la
prima spezie di musica, cioè il parlare, espressa nel verso
che dice: “Che sentono quanto dolce ella favelli”; l'altre
due, cioè l'armonia e el ritmo, si includono nel canto della
donna mia, la quale conviene presuporre che cantassi
dolcemente certi versi e rime amorose, delle quali lei sopra
modo si dilettava. E io molte volte li senti' cantare e
delli altri e de' miei con tanta dolcezza e gentilezza, che
poi in bocca d'altri non mi potevano piacere. Cantando
addunque lei con suavissima melodia simili versi e rime,
abbiamo tutte a tre le spezie già dette della musica; e
essendo così, manca in qualche parte la maraviglia delli
effetti che faceva la donna mia. Perché, essendo la musica
commune a tutte le cose, che non potrebbono sanza una certa
consonanzia essere, ragionevolmente per la musica si
dovevono muovere: come veggiamo che, temperando due
instrumenti di corde in una medesima voce e mettendo vicino
l'uno allo altro, quando l'uno si suona, le corde dello
altro ancora si muovono per loro medesime sanza essere
tocche da altri, solamente per la conformità del suono e
similitudine di voce che hanno tra loro. Ora, avendo detto
di sopra due potenzie della donna mia, cioè delli occhi e
della armonia, etc., e avendo a dire più maravigliosa
operazione di lei, bisogna ancora assegnare più potente
cagione; perché, ancora che sieno grandi effetti far
germinare la terra, cantare li uccelli e vestire li arbori
di fronde, queste sono tutte cose naturali; ma mettere una
impressione contraria in uno subietto è maggiore cosa, come
è fare che le ninfe timide e caste ammettino nella durezza
del core loro qualche molle e dolce pensiero d'amore, perché
lo amore è al tutto contrario alla timidità e castità. E
però maggiore cagione fa questo maggiore effetto, come è il
riso e il sospirare della donna mia, el quale, quando viene
nella bocca sua, muove li pensieri amorosi, come abbiamo
detto, nelle ninfe. E che sia più potente cagione questa, lo
mostra che quella cagione, a mio parere, è più potente a
muovere effetto, che monstra in sé maggiore affetto: el riso
e il sospiro che il guardare e il cantare o parlare, come
mosterremo, e maggiore affetto mostra di tutti questi il
toccare; e però conclude il sonetto che questo fa ancora
maggiore effetto che li altri, mostrando che dove tocca la
sua candida mano, abonda tanta grazia e virtù, che non si
può né referire né imaginare. E così, delle cose manco
efficace per gradi si procede a quelle che sono
efficacissime: perché, presuponendo che Amore muova tutti li
atti che abbiamo detto della donna mia, cioè il vedere, il
cantare, il parlare, el ridere, il sospirare e ultimamente
il toccare, manco affezione mostra il vedere che il cantare,
manco il cantare che il parlare; e così dico di tutti gli
altri insino al tatto. Perché, presuponendo essere uno
amante innamorato di questa donna, credo che, se lei lo
guarda amorosamente, li sarà molto grato; se la sente
cantare versi amorosi, li parrà ancora maggior segno
d'amore; se la ode parlare seco, lo giudicherà ancora più
efficace testimonio dello amore suo; se la vede o ridere o
sospirare per amore, li parrà maggiore augumento della
grazia sua; e molto maggiore di tutti se la toccassi. E però
tutte queste cose faranno maggiori o minori effetti in lui,
secondo la qualità delle cagioni predette. Sono adunque
comprese nel presente sonetto quelle linee, cioè gradi di
amore, che pone Ovidio, poeta ingeniosissimo, in quel libro
ove dà gli amorosi precetti.
</p></div2>
<div2 type="parte">
<head><add resp="ed">XXXIV</add></head>
<lg type="sonetto">
<lg>
<l>Il cor mio lasso, in mezzo allo angoscioso</l>
<l>petto i vaghi pensier' convoca e tira</l>
<l>tutti a sé intorno, e pria forte sospira,</l>
<l>poi dice con parlar dolce e piatoso:</l></lg>
<lg>
<l>“Se ben ciascun di voi è amoroso,</l>
<l>pur ve ha creati chi vi parla e mira:</l>
<l>deh! perché adunque eterna guerra e dira</l>
<l>mi fate, sanza darmi un sol riposo?”.</l></lg>
<lg>
<l>Risponde un d'essi: “Come al novo sole</l>
<l>fan di fior' varii l'ape una dolcezza,</l>
<l>quando di Flora il bel regno apparisce,</l></lg>
<lg>
<l>così noi delli sguardi e le parole</l>
<l>facciam, de' modi e della sua bellezza</l>
<l>un certo dolce-amar, che ti nutrisce”.</l></lg>
</lg>
<p>Ancora che nel comento del sonetto che comincia: “Ponete
modo al pianto” assai dicessimo quanto fussi misera la
condizione umana, e massime l'amorosa, pure, perché non se
ne può dir tanto, che non sia molto più, accade nella
presente esposizione farne qualche menzione nuova; né so
quale più efficace argumento possa meglio provare la verità
di questa cosa, che considerando a quello in che l'umana
felicità consiste, parlando largamente e secondo la
depravata consuetudine delli uomini, e mettendo da parte per
ora la vera felicità, la quale credo in questa vita non si
truovi. E però diremo quella felicità essere maggiore a la
quale procede maggiore desiderio e ardore; e essendo ogni
appetito, quanto è maggiore, più veemente passione, bisogna
confessare el fondamento di questa felicità esser miseria
grandissima. E che lo appetito sia suo vero fondamento è
manifesto, perché, mancando lo appetito, manca ancora la
volontà; come, per essemplo, chi ha gran appetito di
mangiare sente con più dilettazione e piacere el sapore di
quel che mangia, la quale dura quanto dura la fame e con la
fame muore: anzi quello che è piacere mentre che è
desiderato, quietato tale desiderio, diventa cosa molesta e
fastidiosa. E per questo si può dire questa tale felicità
consistere più presto nella privazione di quello che dà
molestia, che in cosa la quale porti seco alcuno bene, e
essere una medicina che solamente levi dallo infermo il
male, senza fortificare poi la natura o darli virtù alcuna.
Come mostra Orazio in una sua epistola, quando dice “Nocet
empta dolore voluptas”, avenendo questo in tutte le cose
umane, in nello onore, nello utile, nella voluttà, è
necessario confessare tutta la vita umana, che da queste
cose depende, essere una passione, e la felicità sua sempre
mista con essa; perché la passione è sola immediata cagione
di essa e l'accompagna come l'ombra el corpo.</p>
<p>Trovandosi adunque in me questo medesimo effetto e
ricevendo io dalli miei pensieri gravissima e continua
molestia, né parendomi potere senza questi tali pensieri
vivere, composi el presente sonetto ad espressione dello
stato del cor mio. El quale, sendo posto in mezzo del petto
mio pieno d'angoscia e stracco già della molestia de'
pensieri, chiama intorno a sé tutti e pensieri, e quali,
secondo abbiamo detto, naturalmente sono intorno al core
come cagione d'essi; di questo avviene naturalmente che il
core sospira, perché, concorrendo diverse passioni a un
tempo, generano sospiri, per le ragioni già dette. Dopo il
qual sospirare, il cor voltatosi ai pensieri e con dolce e
pietoso parlare, gli priega che debbino cessare alquanto di
molestarlo e fare pace della lunga e continua guerra che
senza intermissione li fanno; monstrando che debbino
satisfarli in questo, con ciò sia cosa che sono suoi
figliuoli creati e generati da lui. Perché, ancora che sieno
pensieri amorosi e perché d'altro non parlano che d'amore,
il core gli ha fatti amorosi; e però altro padre che lui non
debbono riconoscere e, come figliuoli, non gli dare tanta
molestia. A questa pietosa proposta risponde uno de'
pensieri già detti, monstrando in effetto loro essere
cagione della vita del core e faccendo comparazione che,
come le pecchie la primavera, quando Flora piena di fiori
adorna il mondo, fanno di diversi fiori una sola dolcezza,
cioè il mèle, così li miei pensieri di diverse bellezze
della donna mia generano nel core certa dolcezza, mista con
amaritudine, onde el cor si nutrisce e vive: mettendo nella
donna mia li sguardi, le parole e i modi e l'altre bellezze
sue, come stanno fiori in un prato. Ove, diversamente
pascendosi, e miei pensieri generano questa amara dolcezza
per le ragioni dette di sopra: che alcuna voluttà del mondo
non è senza mistione di passione (ancora che ne' pensieri
amorosi si vegga più distinto lo amaro dal dolce, benché
sieno misti insieme) e che &lt;se&gt; grandissima dolcezza è
contemplare e immaginare tante maravigliose bellezze nella
donna mia, grandissimo tormento e amaritudine è poi
desiderarle e esserne privato. E &lt;perché&gt; il core, tirato
dalla dolcezza detta, non può fare che non pensi alla donna
sua, e li pensieri di necessità portono con seco ancora el
desiderio, cioè la privazione di quel bene, veramente è
detto el core nutrirsi di questi dolci e amarissimi
pensieri.
</p></div2>
<div2 type="parte">
<head><add resp="ed">XXXV</add></head>
<lg type="sonetto">
<lg>
<l>Se io volgo or qua or là li occhi miei lassi</l>
<l>sanza veder quel ben che or mi piace,</l>
<l>miseri lor!, già mai non truovon pace:</l>
<l>questo avviene a' pensier', parole e passi.</l></lg>
<lg>
<l>Onde pel meglio e lacrimosi e bassi</l>
<l>gli tengo, e la mia lingua afflitta tace,</l>
<l>e 'l piè nel primo suo vestigio iace,</l>
<l>ciascun pensiero al cor ristretto stassi.</l></lg>
<lg>
<l>Allor sì bella e sì gentil la veggio</l>
<l>drento al mio core, ove Amor l'ha scolpita,</l>
<l>che altro bene, altra pace più non chieggio.</l></lg>
<lg>
<l>Tacito e solo il mio bel cor vagheggio,</l>
<l>e in quel si parte e fugge con la vita:</l>
<l>né vivo resto o morto allor, ma peggio.</l></lg>
</lg>
<p>Perché io non credo sia determinato qual sia maggiore
infelicità, o l'essere infelicissimo o veramente perdere al
tutto l'essere, lascerò la verità di questa cosa a maggiore
iudicio che 'l mio, affermando però, per molte esperienzie,
alli uomini accadere molte volte cose che pigliano per
elezione più presto privarsi della vita che sopportarle; e
ancora che sia cosa repreensibile, la passione in questi
casi si tira drieto ogni altro migliore rispetto. Vedesi
ancora molte volte li uomini eleggere più presto privarsi
per qualche poco di tempo della operazione de' sensi che
sopportare la offesa loro: come diremo d'uno che serra li
orecchi a qualche grande e pauroso strepito, un altro li
occhi per non vedere o qualche cosa brutta o altro che
movessi compassione e dolore, altri el naso per qualunque
fetore; e si debbe credere questi tali terrebbono questi
sensi sempre serrati, se sempre durassino le cose che
offendono. E se questo è, possono accadere molti casi che
reputeremo manco male la privazione dello essere che la
offensione. E perché a' sensi mia era gravissima offesa
quando erono privati del vero obietto loro, cioè la donna
mia, el presente sonetto verifica la sentenzia sopra detta,
eleggendosi per me in tal caso più presto la privazione
d'ogni esteriore operazione che tale offensione, stimando
maggior cosa la privazione della donna mia che la privazione
dello essere delle operazioni già dette. E ancora che paia
che privandomi solamente dello atto e non della potenzia non
sia intera privazione, presuposto quello che abbiamo detto
di sopra, cioè che la offensione durassi sempre, si può
affermare la privazione così della potenzia come dello atto.</p>
<p>Dice addunque il sonetto che, quando accadeva che io
cercassi o colli occhi o co' passi, colle parole o co'
pensieri la donna mia sanza trovarla, ne resultava
grandissima miseria a tutte queste cose che lei cercavano.
Perché non è maggiore miseria che non trovare mai pace o
quiete né fine alle passioni, massime quando quella cosa,
della quale altri è privato, è assai desiderata. Nessuna
cosa poteva essere più desiderata o cara che la donna mia,
presuposto che la fussi quel bene che solo mi piacessi: che
significa ogni altra cosa fuori che lei darmi dispiacere e
molestia. E però, sendo infinite di numero le altre cose,
tanto maggiore era la molestia mia, quante più cose mi si
offerivano dinanzi, e però erono quasi infinite molestie,
tutte gravi, perché tutte mi appresentavano la privazione
della donna mia. Interviene allo animo nostro che non si
quieta mai insino che non truova quella cosa che più che
l'altre li piace; e ancora che molte cose li piaccino,
l'appetito, che si ferma in quello che li piace più, mette
da parte tutte l'altre quando può conseguire el suo primo
desiderio. Come, per essemplo, uno si diletta di diverse
cose, come è cani, uccelli e cavalli e con queste cose
insieme è avaro di natura e è più tirato al cumulare che ad
alcuna di quelle altre cose: e però, postposti tutti li
altri piaceri che ancora naturalmente apetisce, l'appetito
suo solo in quello si quieta che prima e più appetisce e
ogni altra cosa li dà molestia. Molto maggiore era la
molestia mia, perché solo desideravo la donna mia, né di
altra cosa mi appacavo, perché il desiderio di lei non solo
era il primo e maggiore desiderio mio, ma era solo, sanza
compagnia di alcuna altra cosa che mi dilettassi; e però
grandissima molestia era la mia, e pel numero delle molestie
e per la quantità d'esse. Né trovavo a queste cose migliore
rimedio che la privazione sopra detta, per che serravo li
occhi, coprendoli con le lacrime e tenendoli fissi a terra,
fermavo e passi nel vestigio loro, cioè in quella orma nella
quale si trovavano, la lingua teneva silenzio e i pensieri
si ristrignevano al core. E qui è da notare che questi
pensieri s'intendono per la industria, la quale io usavo per
trovare la donna mia, pensando quelli modi come più presto
la potessi trovare, a differenzia de' pensieri che diremo
apresso, e quali in un altro modo e in un altro luogo la
cercavano, e, trovandola, di questa sedazione delle
operazioni esteriori, li pensieri intrinseci e la fantasia
ne pigliavan tanto più forza, quanto più mancava la
distrazione de' sensi. E però quasi di necessità e pensieri
miei, ristretti al core, contemplavano la donna mia, nel
core da Amore scolpita, nel quale la vedevano e bellissima e
gentile, come era veramente; e allora colli occhi de'
pensieri io vagheggiavo il mio core, bello veramente,
essendo in lui scolpito la bella donna mia. E era lo
imaginare mio sì forte, che, imaginando, in me medesimo quel
piacere ricevevo allora, che se li occhi la vera avessino
veduta; e perché una forte imaginazione, se non in molti
pochi e eletti, può poco durare, accorgendomi io di quel
dolcissimo inganno, quasi come da un sonno svegliato,
trovandomi senza la mia donna, in grandissima passione
restavo: per la quale il core si partiva da me e, quasi
essanime e mezzo morto, così tacito e solo mi lasciava;
perché la bellezza della donna mia, che nel core a' miei
pensieri si mostrava, faceva nascere el desiderio della
vera, come dicemo nel comento del sonetto che comincia:
“Allor ch'io penso di dolermi”, etc. E quel desiderio
faceva non solo e pensieri, ma quasi tutti li spirti miei
partire di quella forma imaginata e ire alla vera, perché i
pensieri non potevano stare se non dove era la donna mia; e
però stettono tanto in me, quanto in me la vedevano e,
partendosi quella imagine, loro ancora mi abbandonorono.
Allora restai non vivo né morto, perché, partendo il core,
sede della vita, morto mi potevo chiamare. Ma perché pure
qualche vitale forza restava, né morto mi potevo chiamare,
né vivo interamente. E se sono vere quelle cose che abbiamo
dette nella esposizione de' tre sonetti della commutazione
del core, chi vive in altri, come fanno li amanti, quanto a
sé non si può chiamare vivo, né ancora morto, se vive in
qualche luogo; né si può interpetrare che altra cosa fussi
lo stato in che io restavo, se non el primo che mostra
questo sonetto, cioè in quella molestia di cercare colli
occhi, con le parole e co' passi, etc., sanza trovare la
donna mia; e però si verifica quello che proponemo al
principio di questo comento, la privazione dello essere
parere manco male qualche volta che una gravissima molestia,
poiché io restai peggio che se fussi stato o tutto vivo o
tutto morto. E perché morte include questa tale privazione,
così dello atto come della potenzia, a me pareva minor male
che la miseria di quello infelicissimo stato.
</p></div2>
<div2 type="parte">
<head><add resp="ed">XXXVI</add></head>
<lg type="sonetto">
<lg>
<l>“Lasso, or la bella donna mia che face?</l>
<l>Ove assisa si sta? Che pensa o dice?</l>
<l>Chi fanno or li occhi o quella man felice?</l>
<l>Amor, dimmelo tu!”. E lui si tace.</l></lg>
<lg>
<l>Gli occhi allor, per saper della lor pace,</l>
<l>mandan lacrime fuor triste, infelice:</l>
<l>qual giugne al petto, a qual più oltre ir lice</l>
<l>bagna la terra, ivi s'arresta e iace.</l></lg>
<lg>
<l>Manda il mio cor molti sospiri allora:</l>
<l>questi sen vanno in vento; onde conforta</l>
<l>i pensier' pronti il core al bel cammino;</l></lg>
<lg>
<l>questi a lei vanno, e ella l'innamora,</l>
<l>sì che alcun le novelle non riporta.</l>
<l>Segueli il core; io piango il mio destino.</l></lg>
</lg>
<p>Ancora che molte e diverse sieno le pene delli amanti,
pure, chi considera bene, tutte da due cagioni procedono,
cioè da gelosia e da privazione, per l'assenzia della
cosa amata; e bisogna di necessità così sia, perché in due
cose similmente consiste la felicità loro, cioè due
proprietà che sono nella cosa amata: la prima la esteriore e
apparente bellezza, l'altra lo amore, cioè il core della
cosa amata. Perché due cose sono nello amante che si hanno a
pascere e adempiere: cioè li sensi, per li quali si conosce
così le bellezze visibili come dolcezza di parole e altri
sensitivi ornamenti o naturali o accidentali; e il core, al
quale piaccendo queste cose, tanto che si transforma in
altri, come abbiamo detto, si pasce della reciproca
transformazione del core amato nello amante. Se queste
addunque sono le felicità delli amanti, la infelicità
consiste nella privazione di queste, che non può essere se
non per mezzo della gelosia e assenzia già dette. E però,
trovandosi in questi nostri versi bene spesso la
deplorazione della assenzia, non è maraviglia, perché,
dettando la passione il verso, maggiore passione muove più
numero di versi; e essendo grandissima passione l'assenzia
della cosa amata, tanto più spesso ricorreva il mio core al
remedio de' versi, quanto spesse volte accade l'assenzia
mia, sempre con grandissimo mio dolore.</p>
<p>Trovandomi addunque dilungato dalli occhi della donna mia e
per qualche tempo e per assai intervallo di luogo, cominciai
meco medesimo a pensare, non sanza gran passione, quello che
in quel punto facessi la donna mia, ove sedessi e quel
pensassi e chi fussi degno di tanto bene o tanto in grazia
della fortuna, che, essendo veduto da' suoi belli occhi o
tocco dalla mano sua, fussi felicissimo. Né potendo
intendere quello che desideravo da altri che da Amore, lui
ne domandavo; e non volendo lui darmi alcuna risposta,
pensai meco medesimo chi potessi portarmene qualche novella.
Né occorse alli miei lacrimosi occhi più espedito messo che
le lacrime, le quali da loro uscivano; ma non potendo però
aggiugnere al luogo dove era la donna mia, perché il loro
cammino si finiva o in sul petto mio, dove cadevano, o alla
più lunga insino a terra, la quale le mie lacrime bagnavano,
el core allora, veggendo tornare vano el disegno delli occhi
e le lacrime non potere arrivare alla mia donna, deliberò
mandare a lei molti sospiri, pure per intendere qualche
novella. E qui si verifica quello abbiamo detto di sopra,
mettendo li occhi per tutti i mezzi sensitivi, che hanno per
obietto la esteriore bellezza, e il core che aveva per
obietto il core della donna mia; e li occhi sono i primi che
si muovono, e il core li segue, perché, approvata la
bellezza esteriore, séguita <emph>immediate</emph> el desiderio del
core, non solo di quella bellezza, ma del core amato. Mandò
addunque il core drieto alle lacrime delli occhi molti
sospiri, el viaggio de' quali non fu molto più lungo che
quel delle lacrime, resolvendosi in vento e in aria, come
erono quando diventorono sospiri. Essendo addunque il core
fraudato di questa sua speranza, ricorse a' pensieri,
confortandoli che loro andassino a trovare la donna mia,
ché, essendo velocissimi e pronti, ancora che 'l camino
fussi lungo, presto potevano andare. Li pensieri subitamente
vanno a trovarla, e trovonla sì bella e piena di tanta
dolcezza, che se innamororono di lei, né possono da essa
partirsi; e non si ricordando della miseria nella quale me
avevono lassato, non mi rendono né risposta né novella
alcuna. Per la qual cosa il cuore, che, come altrove abbiamo
detto, solo di questi pensieri si nutriva e viveva, collo
essemplo de' pensieri da me si parte e piangendo mi lascia
sanza lui misero e sconsolato e vassene ancora lui a la
donna mia. Né io negli mia pianti mi dolevo se non della
sorte e destino mio averso, che non me aveva fatto sì agile
e pronto che potessi insieme col cuore e co' pensieri
transferirmi alla donna mia.</p>
<p>E perché abbiamo molte volte fatto menzione di questa fuga
e partenza del cuore e della transformazione d'esso e del
fuggire della vita, pare necessario verificare come questo
sia, mostrando massimamente qualche volta che il cuore e la
vita si parta, e pure in me resti la vita, come mostra el
sonetto antecedente nell'ultimo verso. E però diremo nella
anima nostra essere tre potenzie o vogliamo dire tre spezie
di vita: la prima, per la quale viviamo solamente, nutriamci
e cresciamo sanza alcuno senso e nel modo che vivono gli
albori e l'erbe, che si chiama vegetativa; l'altra, per la
quale veggiamo, odoriamo e usiamo l'altri sensi, come fanno
gli animali bruti, che per questo si chiama sensitiva; la
terza, per la quale intendiamo sopra li sensi e con ragione
aproviamo che una cosa sia meglio che un'altra, discorrendo
nelle cagioni delle cose, che si chiama razionale, la quale
è comune con gli angioli, e è quella parte di noi che si
dice essere immortale, perché le due prime si vede che
mancono e muoiano. Adunque chi si inamora, di queste tre
potenzie ne transforma dua nella cosa amata, cioè la
sensitiva e la razionale, perché tutte le forze dello
'ntelletto nostro e quello che per mezzo de' sensi si
conosce si dà in potestà della cosa amata, e ella a sua
posta ne dispone e governa. E così segue necessariamente,
perché, sottomettendosi la libertà dello arbitrio
volontariamente, che è principio in noi d'ogni operazione,
bisogna tutte le operazione seguino el principio sanza il
quale non si farebbono. Resta adunque solamente in chi ama
quella parte della vita per la quale solamente viviamo, come
abbiamo detto, a guisa delle piante. E così si verifica il
partire de la vita e del cuore, cioè della razionale e
sensitiva potenzia, sanza che manchi la vita, restando la
potenzia vegetativa nello amante.
</p></div2>
<div2 type="parte">
<head><add resp="ed">XXXVII</add></head>
<lg type="sonetto">
<lg>
<l>Lasso, io non veggo più quelli occhi santi,</l>
<l>de' miei dolenti pace e vero obietto;</l>
<l>e perché quel ch'io veggo altro ho in dispetto,</l>
<l>Amor piatoso e miei copre di pianti.</l></lg>
<lg>
<l>Le lacrime, che cascan giù davanti,</l>
<l>destano il cor, di fuor bagnando il petto;</l>
<l>il cor domanda Amor qual duro affetto</l>
<l>fa così gli occhi madidi e roranti.</l></lg>
<lg>
<l>Amor gliel dice. Allor pietà gli viene</l>
<l>degli occhi, e manda alla umida mia faccia,</l>
<l>sospirando, una nebbia di martìri.</l></lg>
<lg>
<l>O dolcissimo Sole, o sol mio bene,</l>
<l>m¢strati alquanto e questa nebbia caccia:</l>
<l>non han più gli occhi pianti o il cor sospiri!</l></lg>
</lg>
<p>Non pare conveniente dire molte cose nella esposizione
del presente sonetto, essendo molto simile de argumento alli
dua precedenti, né volendo denotare altro che la miseria
dello stato amoroso quando acade la privazione per assenzia
della cosa amata. E perché per tre vie si sfocono
comunemente le passione amorose, quando procedono da
assenzia, cioè lacrime, sospiri e pensieri, con qualche
indulgenzia credo si reprichi molte volte queste medesime
cose, ancora che in diversi modi; perché, se questa passione
e spesse volte acade nelli amanti e non ha altri rimedii,
bisogna spesse volte le medesime cose repricare. Mostra
adunque el presente sonetto che, essendo privati gli occhi
miei de' dolcissimi occhi della donna mia, solo e vero loro
obietto e riposo, avevano in dispetto tutte le altre cose
che vedeano. Amore, mosso dalla pietà della miseria degli
occhi, gli ricopriva di pianti, a ciò che, occupati dalle
lacrime, almanco fussino liberi dalla visione dell'altre
cose che davano loro dispetto: perché gli occhi abondanti di
lacrime dificilmente veggono. Cascando adunque queste
lacrime sopra quella parte del petto, sotto la quale dentro
è posto el cuore, destorono el cuore, sentendo el petto di
fuora essere offeso pel cascare de le lacrime. E per questo
si mostra l'abundanzia del pianto, dal quale desto el cuore,
cioè svegliato quasi d'uno dolce pensiero che prima lo
teneva occupato, da la nuova offensione delle lacrime, quasi
come uno che dorma da una nuova e orrida voce, domanda
Amore, che era presente, per che cagione piangono così forte
gli occhi; e narrandogli Amore la cagione del pianto,
bisogna gli dica che la pietà che hanno mossa in lui gli
miei miseri occhi ha fatto che lui subministra loro queste
lacrime, acciò che, essendo gli occhi privati della donna
loro e avendo in dispetto ogni altra cosa, se non può
rendere loro la disiderata visione, almanco gli aiuti di
fuggire quello che hanno in odio. Perché due rimedii si
truovano nella miseria, cioè il fare d'uno misero felice (e
questo è il più perfetto) o veramente levarli la miseria,
cioè il male sanza darli bene. Come sarebbe in uno mendico e
d'ogni cosa necessitoso, che chi gli levassi la necessità di
quelle cose sanza le quali non può fare e solamente gliele
dessi a suficienza, trarrebbe questo tale della miseria e
d'uno grandissimo male, che è la necessità d'ogni cosa; ma
chi lo facessi ricchissimo e abundante d'ogni cosa, non solo
leverebbe il male de la miseria, ma gli darebbe il bene,
faccendolo ricchissimo. Fece adunque Amore agli occhi questo
effetto, dando loro l'infimo grado del bene, levando loro
quella cosa che gli offendeva, cioè la visione de l'altre
cose: essendo in essi dua cagione di dolore, cioè il
disiderio di vedere la donna mia, come prima felicità e
ultimo bene loro, e il timore della offesa procedente dalla
visione dell'altre cose. El cuore, sentendo la cagione de'
pianti, mosso dalla medesima compassione che mosse Amore,
aiuta la occecazione degli occhi, cominciata per le lacrime
con gran numero di sospiri e oppone la nebbia de' sospiri
agli occhi, a ciò che, agiunti alle lacrime, più possino
difendere gli occhi e levarli la visione de l'altre cose. E
naturalmente è detto “nebbia di sospiri” che ascende e
monta a la faccia, perché il sospiro porta seco una certa
aria più vaporosa e grossa, a guisa quasi di fumo e di
nebbia; e naturalmente vanno in su verso gli occhi, ove gli
manda l'impeto che nasce de l'ultima parte del petto. Ma
perché tutti questi rimedii non bastavano a tanta miseria,
perché el perdere la visione dell'altre cose non era sola e
vera beatitudine degli occhi, tutti gli disiderii del cuore
mio si volsono a pregare gli occhi della donna mia che
alquanto si mostrassino e dalli miei si facessino vedere. E
essendo le lacrime simile all'acqua che piove e li sospiri
alla nebbia, come al dissipare la nebbia e acqua non c'è più
eficace virtù che quella del sole, così nessuno rimedio
migliore si poteva trovare a levare le lacrime e sospiri che
el lume degli occhi della donna mia, al quale come unico
remedio si ricorre, pregandolo, come abbiamo detto, che si
mostri; perché, quando indugiassi o per alquanto tempo
celassi la sua luce e virtù, gli occhi si ritornerebbono
nella maggiore miseria; perché non solamente sarebbono
privati di questo sole, vera beatitudine loro, ma sarebbono
forzati a vedere le altre cose, che abbiamo dette essere a
loro sommamente in dispetto, con ciò sia cosa che le lacrime
e i sospiri non potevano lungamente occupare la loro veduta,
perché pareva impossibile il fonte delle lacrime non
ristagnassi e seccassisi e la sede e luogo de' sospiri ne
avessi tanta copia, che non fussi qualche volta per mancare
questa pietosa suministrazione.
</p></div2>
<div2 type="parte">
<head><add resp="ed">XXXVIII</add></head>
<lg type="sonetto">
<lg>
<l>Io torno a voi, o chiare luci e belle,</l>
<l>al dolce lume, alla beltà infinita,</l>
<l>onde ogni cor gentile al mondo ha vita,</l>
<l>come dal sole il lume l'altre stelle.</l></lg>
<lg>
<l>Vengo con passi lenti a mirar quelle,</l>
<l>pien di varii pensier', che alcun ne invita</l>
<l>pure a speranza; da altri sbigottita</l>
<l>l'alma teme d'intenderne novelle.</l></lg>
<lg>
<l>Dicemi in questo Amor: “Nel tuo cor mira:</l>
<l>vedra'vi scritte l'ultime parole</l>
<l>che udisti in mia presenzia, e io le scrissi.</l></lg>
<lg>
<l>Ciascuno altro pensier, disdegno e ira</l>
<l>tolto ho da lei, e in quel bel petto sole</l>
<l>ardon le fiamme che io per te vi missi”.</l></lg>
</lg>
<p>Grandissima miseria è quella d'alcuno, el quale se
affligge per disiderio d'una cosa, la quale poi quando è di
conseguirla in grandissima speranza, non manca però della
sua prima miseria, dubitando, conseguendola, ancora restare
misero. E perché questo spesse volte avviene negli accidenti
amorosi, si può chiamare la vita degli amanti sopra tutte
l'altre misera, poiché e avendo e non avendo quello che
vuole, non muta mai la sua infelice sorte, ancora che si
mutino le cagioni de la miseria. Questo effetto esprime il
presente sonetto; perché, essendo stato, come abbiamo detto
di sopra, per qualche tempo distante dalla donna mia con
molta afflizione e essendo già in camino per tornare al suo
tanto desiderato aspetto e vicino alla visione de' suoi
begli occhi, come se fussi quasi presente a loro dirizzo le
parole, mostrando che io torno a rivedere la dolcezza del
loro lume e la loro infinita bellezza, dalla quale ogni
cuore gentile ha da riconoscere la vita, come le stelle del
cielo riconoscono la cagione del lume dallo splendore del
sole. E a provare questa verità che la vita delli gentili
cuori proceda da questa infinita bellezza, bisogna
presuporre la bellezza essere sanza fine: e però sarebbe non
solo la magiore bellezza, ma quanta bellezza può essere,
perché ogni cosa infinita è tale; e essendo una medesima
cosa somma bellezza e somma bontà e somma verità, secondo
Platone, nella vera bellezza di necessità è la bontà e la
verità, in modo annesse che l'una con l'altra si converte. E
intendendosi per li cuori gentili gli animi elevati, secondo
che abbiamo detto, e perfetti, bisogna sia vero che ogni
gentile cuore viva de infinita bellezza, perché el bello,
buono e vero sono obietto e fine de ogni ragionevole
desiderio, dando vita a quegli che gli apetiscono; perché
chi si parte dal bello, dal buono e dal vero, si può dire
non vivere, perché fuora di queste perfezioni non si dice
essere cosa alcuna. Adunque, come il sole co' razzi suoi fa
risplendere le stelle sanza diminuzione della sua luce, così
questa somma bellezza infonde come razzi ne' gentili cuori
della sua grazia, cioè uno lume spirituale, per lo quale
vivono e spiritualmente relucono; e se bene la materia di
che parlano e versi nostri non è di tanta perfezione, pure
gli errori amorosi fanno credere potere essere in altri
quello che in se medesimo si trova. E però vivendo io de la
luce di quegli belli occhi, la loro bellezza mi pareva sì
maravigliosa, che pensavo a ciascuno doverrà ugualmente
piacere sì come a me, onde affirmavo di tutti gli altri
quello che in me sentivo. Tornando adunque a questa infinita
bellezza, sanza la quale miserrimo mi giudicavo e essendo
pieno di varii pensieri e tanto più in me confuso quanto più
me apressavo ad essa, grande infelicità si debbe reputare la
mia, poiché in quel bene che io cercavo dubitavo di male. La
varietà e confusione di pensieri era che una parte d'essi mi
persuadeva che troverrei la donna mia piena d'amore, di
pietà e di dolcezza; un'altra parte mi sbigottiva
persuadendomi el contrario: in modo che in me medesimo
dubitavo d'intendere le vere novelle per la molestia che
arebbe portato al cuore quando avessi inteso essere cacciato
al tutto della grazia della donna mia. Questo faceva
allentare e passi miei e era potentissima cagione, poiché,
desiderando io sopra ogni cosa gli occhi della donna mia,
ritardavo il passo per vederla. Soccorse Amore a questa mia
durissima perplessità, perché uno amoroso pensiero mi
ridusse a memoria alcune parole che mi aveva detto la mia
donna, partendo da essa, tutte piene di speranza, affermando
che in ogni luogo e tempo sarei pieno della sua grazia,
acertandomi della fede e constanzia sua; le quali parole mi
scolpì drento al cuore Amore colle mani sue. Questa dolce
memoria mi fece prestare fede a quello più che sogiugne
Amore, mostrando ogni altro pensiero, ogni sdegno e ira
avere tratto del cuore della donna mia, né restare altro
desiderio o altro fuoco che quello vi aveva messo Amore per
la mia satisfazione e felicità. Pieno adunque di questa
speranza, si può presumere che io accelerai e passi, ancora
che il sonetto di questo non faccia menzione, perché mancava
el sospetto onde procedeva la prima lentezza de' passi miei.
</p></div2>
<div2 type="parte">
<head><add resp="ed">XXXIX</add></head>
<lg type="sonetto">
<lg>
<l>Quello amoroso e candido pallore,</l>
<l>che in quel bel viso allor venir presunse,</l>
<l>fece all'altre bellezze, quando giunse,</l>
<l>come fa campo l'erba verde al fiore;</l></lg>
<lg>
<l>o come ciel seren col suo colore</l>
<l>distinguendo le stelle, ornato aggiunse;</l>
<l>né men bellezze in sé quel viso assunse,</l>
<l>che fiori in prato o in ciel lume e splendore.</l></lg>
<lg>
<l>Amore in mezzo della faccia pia</l>
<l>lieto e maraviglioso vidi allora:</l>
<l>così bella questa opra sua li parve.</l></lg>
<lg>
<l>Come il dolce pallor la vista mia</l>
<l>percosse e il lume de' belli occhi aparve,</l>
<l>fuggissi ogni virtù, né torna ancora.</l></lg>
</lg>
<p>Platone, filosofo eccellentissimo, pone dua estremi, cioè
scienzia e ignoranzia: la scienzia quasi uno lume che ci
mostra quello che è veramente e perfettamente, e la
ignoranzia come una tenebrosa oscurità, la quale ci priva
della cognizione di quelle cose che sono e resta solamente
in quello che non è. E perché sempre tra gli estremi debba
essere il mezzo, mette la oppinione tra la scienzia e
ignoranzia, la quale, per essere qualche volta vera e
qualche volta non vera, pare che in un certo modo participi
qualche volta della scienzia, qualche volta della
ignoranzia. Non che possa essere mai scienzia, ancora che la
oppinione sia vera, delle cose che sono, ma ignoranzia può
bene essere quella oppinione è di quello che non è. La
scienzia comprende le cose che sono certe e chiare, la
ignoranzia comprende nulla; la oppinione quelle che qualche
volta sono, qualche volta non sono e che possono essere e
non essere. E per questa cagione la oppinione è sempre ansia
e inquieta, perché, non si contentando l'animo nostro se non
di quello che è vero e non ne potendo avere la oppinione
alcuna certezza, non si quieta, ma giudica le cose più
presto per comparazione e rispettive che secondo el vero.
Come, <foreign lang="lat">verbi gratia</foreign>, io dirò: “El tale è un grande
uomo”, perché eccede de alquanto la grandezza di tre
braccia, ove comunemente termina la statura degli omini. E
se gli omini si trovassino grandi quattro braccia, quello
che fussi tre braccia e mezzo sarebbe reputato piccolo.
Chiamerassi tra gli Etiopi, di natura neri, bianco uno che
sarà manco nero che gli altri; e tra questi occidentali uno
nero che tra gli Etiopi sarebbe candidissimo. Dirai: “El
tale è buono”, che, secondo Davit profeta, “non est usque
ad unum”; ma chiamerassi buono, rispetto alla malizia degli
altri. Tale è oggi ricchissimo a Vinegia, in Firenze e
altrove, che con le medesime facultà al tempo della
monarchia di Roma sarebbe suto mendico, a comparazione di
molte altre maggiori ricchezze. E però diremo secondo la
oppinione umana non potere essere scienzia d'alcuna cosa, ma
giudicarsi il meglio essere quello che più se acosta al
bene, o vero che più si discosta del contrario suo. E se,
per essemplo, a uno paressi molto più bella una perla quanto
fussi più chiara e candida, cioè quanto più se apresassi
alla vera e perfetta bianchezza, la vorrebbe vedere in un
campo nero e in qualche coloro oscuro, a ciò che quella
comparazione del contrario suo mostrassi la perla accostarsi
più alla vera bianchezza. E ancora che la prima intenzione
sia questa bianchezza, vi mescola il colore nero che gli è
opposito, ingannandosi e parendogli che questo gli dia più
forza, perché in fatto quella perla non è più bianca sul
nero che fussi sul bianco. Quinci nasce la bellezza, che
procede da la varietà e distinzione delle cose, perché l'una
per l'altra piglia forza e pare più se apressi alla sua
perfezione. Perché, se la oppinione intendessi el vero,
solamente quelle cose che sono più belle elegeremo, sanza
ammistione de altre cose meno belle, e dove nella vita umana
per somma bellezza comunemente cerchiamo la varietà, se
intendessimo perfettamente, prima ad ogni altra cosa la
fugiremo.</p>
<p>Tutto questo discorso è paruto necessario, trattando nel
presente sonetto della somma bellezza che venne nel viso
della donna mia, per uno accidente che negli altri el più
delle volte suole la bellezza ricoprire e spegnere, e in
essa la multipricò. Andavo adunque per una via assai
solitaria solo, pieno però de amorosi pensieri, e essendo
fuori d'ogni espettazione di potere in tal luogo vedere la
donna mia, sùbito la scontrai e già molto vicina m'era
quando la vidi. Questa insperata visione e sùbito assalto
degli occhi suoi a' miei fece in un tratto partire da me
quasi ogni forza e 'l colore del viso, e rimirando la faccia
sua, mi parve similmente adorna d'uno amoroso e bellissimo
pallore, non però di colore ismorto, ma che pendessi in
bianco. E di principio mi parve fussi suta grande
presunzione di quel colore palido ad essere venuto in sì bel
viso. Ma pensando poi meglio, vidi che aveva agiunto forza
all'altre bellezze, come suole fare l'erba verde più begli e
fiori e il cielo mostrare più chiaro le stelle
distinguendole col colore e serenità sua: ancora che i fiori
sieno più belli che l'erba e le stelle più belle che il
campo del cielo, l'erba faceva parere più begli e fiori, che
se fussi tutto il prato fiori e non fussino campeggiati dal
verde dell'erba; similmente il cielo le stelle, per la forza
non solamente della varietà, ma perché gli oppositi l'uno
vicino all'altro pigliono maggiore forza e meglio si
mostrono. Né erono a me manco bellezze &lt;quanto&gt; a numero
quelle della donna mia che sieno e fiori de' prati e le
stelle del cielo. Erano adunque quelle bellezze in mezzo del
palido colore, come e fiori in mezzo de l'erba e stelle in
mezzo del colore del cielo. Tra tanti fiori era ancora in
mezzo di questo viso Amore, bellissimo fiore, e tra tante
stelle era similmente la stella d'Amore. Era Amore in un
tempo medesimo lieto e maraviglioso, avendo fatto sì gentile
e bella opera: lieto, perché era bellissima, e maraviglioso,
perché gran cosa era quella che aveva fatto e molto nuova,
avendo agiunto tanto ornamento per mezzo di quello colore
palido, che, come abbiamo detto, gli altri visi suole
turbare e fare brutti. Se ne era Amore pieno di maraviglia,
che era suto auttore di sì bella opera, si può pensare che
io ne restassi atonito e pieno di stupore e che ogni mia
virtù, superata dalla eccessiva e nuova bellezza, per
qualche tempo si partissi da me, che così credo sarebbe
intervenuto a ciascuno che avessi avuto grazia di vederla,
considerarla e amarla.
</p></div2>
<div2 type="parte">
<head><add resp="ed">XL</add></head>
<lg type="sonetto">
<lg>
<l>Lasso, oramai non so più che far deggia,</l>
<l>quando io son là dove è mia donna bella:</l>
<l>se io miro l'una o l'altra chiara stella,</l>
<l>veggo la morte mia che in lor lampeggia;</l></lg>
<lg>
<l>se avvien che io fugga e 'l mio soccorso chieggia</l>
<l>ora a questa bellezza e ora a quella,</l>
<l>ora a' modi, ora a sua dolce favella,</l>
<l>loco non truovo ove sicur mi veggia.</l></lg>
<lg>
<l>Se io tocco la sua mano ella m'ha privo</l>
<l>di vita, e tiensi in un bel fascio stretto</l>
<l>el core e i pensier' miei, pronti e felici.</l></lg>
<lg>
<l>Di tali e tanti dolci inimici</l>
<l>ho mille dolci offese, e ancora aspetto</l>
<l>sì dolce morte, che a pensarne vivo.</l></lg>
</lg>
<p>Tutti gli affetti umani, sanza contraversia, sono
passione e le cagioni che muovono gli affetti degli omini
sono due, la ira e la concupiscenzia, che, per essere
passione molto diverse, secondo alcuni hanno diverso luogo e
sede nel corpo nostro: perché la potenzia irascibile si
genera nel cuore, la concupiscibile nel fegato; secondo
alcuni altri, amendue sono nel cuore. Che sieno diverse
potenzie e diferenzie, mostranlo gli efetti che procedono da
queste cagione, de' quali una parte, cioè quelli che
procedono dall'ira, il più delle volte sono molestie
all'animo nostro; quelli che nascono da concupiscenzia più
spesso grati e dolci. E essendo tutti questi affetti, come
abbiamo detto, passione, di necessità si conclude che ogni
desiderio, ancora che sia per cosa dolce e grata, sia pure
passione; anzi, come abbiamo detto nel principio, nella
diffinizione d'Amore e nella esposizione del sonetto che
comincia: “Ponete modo al pianto, occhi miei lassi”, ogni
appetito mostra la privazione di quel che s'appetisce, che è
somma infelicità; e però, chi non può quietare lo appetito e
frenarlo, vive in continua passione. E così in un tempo
medesimo una medesima cosa si cerca e fugge, perché chi
desidera assai quietare uno grande appetito ha assai
desiderio e chi non desidera quietarlo ha similmente lo
appetito grande. Ma quello fa maggiore errore, che cerca
quietare lo appetito d'una cosa pigliando remedii e modi
atti a multipricarlo e âccrescere la inquietudine; come
aveniva a me, che, pensando alla bellezza della donna mia,
ne avevo grandissimo desiderio e credendo quietarlo, andavo
per vederla e cominciando a veder li occhi, mi parevano sì
belli occhi che il desiderio pure cresceva: che era il
contrario di quello volevo. Non trovando addunque la pace
mia nelli occhi suoi, ma vedendo in essi rilucere e
lampeggiare la morte mia, cioè Amore, fuggivo l'aspetto
loro, credendo trovare la quiete, che non avevo trovato in
essi, in qualche un'altra delle molte bellezze che
apparivano nella donna mia. E però domandavo el mio
soccorso, cioè la quiete predetta, quando a' suoi
gentilissimi modi, considerandoli con grandissima
attenzione, quando sentendo el suo dolcissimo parlare; e
diversamente, secondo la multiplice diversità di tante
bellezze naturali e ornamenti suoi, trovavo in effetto Amore
armato e parato alla mia morte, perché è vero officio
d'infinita bellezza accendere infinito desiderio: così
diremo, a proporzione, d'ogni bellezza e desiderio.
Desperato addunque della quiete mia dalle bellezze e
ornamenti che continuamente vedevo con gli occhi, pensavo
quietarmi quando potessi toccare la sua mano candidissima;
ma ricordandomi ch'ella era stata quella che mi aveva tolto
la vita e teneva il mio core e tutti li miei pensieri in sé
stretti, ancora di questo mi disperai, perché, se li miei
pensieri erano felici sendo in quella mano, era impossibile
loro si partissino dalla felicità, ove sogliono correre
tutte le cose; e io sanza pensieri non potevo quietarmi,
perché li pensieri sono el principio d'ogni umana azione e
perché procedono le opere, né si può fare cosa che prima non
si pensi; e però, mancando il pensiero, mancano le opere.
Non potendo addunque ottenere la mia salute, cioè la quiete
del desiderio, anzi crescendo ogni or più, la necessità
mostrava che io dovessi sopportare queste offese dolcissime
e che amassi sì dolci inimici come erano li occhi, le parole
e i modi, la mano e l'altre bellezze della donna mia; e
quali erano veramente dolci, perché gran dolcezza era
considerare tanta bellezza, e veramente inimici, essendo
cagione di multiplicare più el desiderio, cioè la passione.
Godevomi addunque non solamente quella presente bellezza, ma
ancora la speranza di molto più dolce morte, la quale dalli
inimici già detti, per mezzo di sì dolce offese, con
grandissimo desiderio aspettavo. Perché quanto maggiore
erono le offese, cioè el desiderio di tanta bellezza, più
dolce si faceva la morte. E però la speranza di questa morte
mi empieva il core di tanta dolcezza, che il core già se ne
nutriva e viveva: intendendo questa morte nella forma che
abbiamo detto morire li amanti, quando tutti nella cosa
amata si transformono, che non emporta altro che lo
adempiere el desiderio, che si adempie quando l'amante nello
amato si transforma. E però questa morte non solamente è
dolce, ma è quella dolcezza che puote avere l'umana
concupiscenzia. E per questo da me, come unico remedio alla
salute mia, era grandissima dolcezza e desiderio aspettata,
come vero fine di tutti li miei desiderii.
</p></div2>
<div2 type="parte">
<head><add resp="ed">XLI</add></head>
<lg type="sonetto">
<lg>
<l>Non è soletta la mia donna bella</l>
<l>lunge dalli occhi miei dolenti e lassi:</l>
<l>Amor, Fede, Speranza sempre stassi</l>
<l>e tutti i miei pensieri ancor con quella.</l></lg>
<lg>
<l>Con questi duolsi sì dolce e favella,</l>
<l>che Amor pietoso oltre a misura fassi,</l>
<l>e in que' belli occhi che il dolor tien bassi</l>
<l>piange, oscurando l'una e l'altra stella.</l></lg>
<lg>
<l>Questo ridice un mio fido pensiero,</l>
<l>e, se io non lo credessi, porta fede</l>
<l>della sua dolce e bella compagnia.</l></lg>
<lg>
<l>E se non pur che ad ora ad ora spero</l>
<l>li occhi vedere che sempre il mio cor vede,</l>
<l>per la dolcezza e per pietà morria.</l></lg>
</lg>
<p>Come molte altre volte acadde, secondo abbiamo detto, ero
assai dilungato dalli occhi della donna mia nel tempo che
composi el presente sonetto. E tra molti duri pensieri che
facevano molestissima questa assenzia, uno maravigliosamente
offendeva il cor mio. E questo è che, considerando quante
diverse passione generava in me la privazione dello aspetto
suo, entrai in pensieri che quelle medesime cose dovessino
similmente assai offendere lei; e però al dolore che del mio
proprio male sentivo, si aggiunse ancora questo,
presentandosi al core mio la pietà e il dolore per essere
sola e sanza me. E perché la natura e ogni buono medico,
della natura imitatore, prima pone remedio a quello che
principalmente e più offende la vita, li miei amorosi
pensieri, sola medicina di questo dolcissimo male, prima
pensorno el remedio &lt;a quello&gt; che più mi offendeva, cioè la
pietà della solitudine della donna mia, mostrando in effetto
che sola non era, ancora che fussi di lungi dalli occhi miei
dolenti e lacrimosi, perché in compagnia sua era Amore,
Speranza e Fede e insieme tutti e miei pensieri. Non era
adunque sola, ancora che in sua compagnia non fussi alcuna
persona e fussi destituta della conversazione delli altri,
come testifica la sentenzia di Catone, dicendo “mai esser
men solo che quando era solo”, e chiamandosi ancora da
Ieremia la città di Ierusalem “sola”, ancora che fussi
piena di popolo: perché la vera solitudine è essere
destituto da quelle cose che piacciono. E dicesi uno esser
solo in mezzo di molti inimici, perché, mancando il vero
fine per che è ordinata una cosa, di necessità quella cosa
non è più quella: come, per essemplo, chiamiamo uno uomo
razionale perché è ordinato a fine della ragione, dal quale
quando lui manca, non si può più chiamare uomo. La società e
compagnia delli uomini l'uno con l'altro dalla natura fu
ordinata acciò che tutte le commodità necessarie alla vita
umana, che non si possino trovare in un solo, se abbiano da
molti. E se questo è il fine della compagnia, ogni volta che
fussi grandissimo numero per offendere uno, quella non si
può chiamare compagnia, anzi inimicizia. Se addunque alla
donna mia la conversazione delli uomini era molesta e solo
li piaceva Amore, Speranza, Fede e li miei pensieri, sanza
questi tra molti era in estrema solitudine, e con essi,
quando fussi suta ne' deserti della arenosa Libia, si poteva
chiamare accompagnata. E che non fussi sola, si dimostra
ancora parlando lei e dolendosi con questa compagnia.
Dolevansi addunque sì dolcemente che Amore maravigliosamente
si faceva pietoso di lei e, constretto da questa
compassione, nelli occhi suoi piangeva. E avendo detto che
la sede d'Amore e il vero suo luogo era ne' suoi bellissimi
occhi, di necessità in quelli occhi piangeva. E di questo
pianto, e perché da loro medesimi, vinti dal dolore, bassi
si stavano, alquanto si rimetteva lo splendore loro: non che
li occhi per questa oscurazione ne diventassino manco belli,
ma splendevano alli altrui occhi come suole il sole,
interponendosi qualche nube; dico, secondo pare alli occhi
nostri, non che il sole perda parte alcuna della sua luce. E
perché pareva cosa maravigliosa e quasi incredibile quanto è
detto, bisognava fare auttore di questo chi fussi suto
presente, come era suto uno de' mia pensieri, el quale,
essendovi tutti li miei pensieri, di necessità vi era ancor
lui; perché, come dicemo in principio, questo rimedio venne
dai pensieri amorosi; e per confermazione di questa verità,
ne portò seco fede della compagnia sua, cioè delli altri
pensieri d'Amore, della Fede e della Speranza, veramente
dolce e bella compagnia. Perché altro bene non ha la vita
umana né maggior dolcezza; e se Amore e Fede erano veramente
nella mia donna, di necessità vi era la compassione della
assenzia mia e il pensiero, con questi testimoni, doveva
esser creduto. Questo fido nunzio con queste novelle, da un
canto mi empie el core di dolcezza, pensando che non solo
non era sola la mia donna, ma di sì bella compagnia
accompagnata. Da altra parte, sentendo pure che la donna mia
si doleva e piangeva, mi accese il core di grandissima
pietà, tanto che veramente per quella dolcezza e per la
pietà sarei morto, se la Speranza non mi avessi soccorso di
vedere presto li occhi suoi, e quali sempre vedeva el mio
core; e perché li occhi del core sono e pensieri, si
verifica che i pensieri sempre erano con la donna mia.
</p></div2></div1>
</body>
</text>
</TEI.2>
