<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Alfonseis</title>
      <author>Matteo Zuppardo</author>
    </titleStmt>
    <extent>152 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit001072</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Alfonseis</title>
        <author>Zuppardo, Matteo</author>
        <editor id="ed">Albanese, Gabriella</editor>
        <publisher>Centro di studi filologici e linguistici siciliani</publisher>
        <pubPlace>Palermo</pubPlace>
        <date>1990</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>400</date>
    </creation>
    <langUsage><language id="lat">Latino</language></langUsage>
    <textClass>
      <keywords scheme="CDD">
        <term>873.04 - Poesia epica e narrativa latina. 1350-</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Pisa</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Pisa</name>
      </respStmt>
      <item>Correzione linguistica</item>
    </change>
    <change>
      <date>2004-10-27T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-10-27T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>

<text>
<body>
<div1><head>Libro I</head>

<argument><p><hi rend="italic">Mathei Zuppardi siculi Alfonseidos liber primus incipit</hi></p></argument>
<lg><l>Huc date, Pyerides, huc dulcia pectora, Muse,</l>
<l>huc agite et celeres repetamus nomina magni</l>
<l>principis Alfonsi nuperque agitata per orbem</l>
<l>cantemus meliore tuba. Tu, pulcer Apollo,</l>
<l>adsis et nostre des vela secunda carinae.</l>
<l>Captivam imperii postquam Tros impius urbem</l>
<l>duxit et in sanctos sitiens in sanguine sevit</l>
<l>hocque ortum est terris tam detestabile crimen,</l>
<l>Alfonsus magnos concepit mente dolores</l>
<l>quos hominum nulli tacitus patefecit et iram</l>
<l>dissimulans forti clausit sub pectore vulnus.</l>
<l>Cumque animo tanti sceleris vindicta sederet</l>
<l>aspiceretque fidem Christi populumque iacentem</l>
<l>devictasque urbes graias atque agmina cesa</l>
<l>totque hominum strages offensaque numina, fervet</l>
<l>armis et gestis obprobria vincere rebus</l>
<l>intus agit votoque suo compellere reges</l>
<l>querit et afflicto pergit dare gaudia mundo.</l>
<l>Cumque igitur firma hec esset sententia menti,</l>
<l>Alfonso in somnis vultu veneranda venusto</l>
<l>aspectuque gravis virgo, laniata capillos,</l>
<l>vulneribus quoque fossa suis lachrimisque fluentes</l>
<l>uda genas visa est, talesque a pectore questus</l>
<l>reddidit: "O mundi princeps, o firma columna,</l>
<l>o rebus concessa salus, mea vulnera, Cesar,</l>
<l>aspice et a collo pendentes cerne capillos</l>
<l>et lachrimis succurre meis! Cur pectora, princeps,</l>
<l>curve meos pateris foedari in sanguine vultus</l>
<l>et lateri dare rostra canes? Fortissime Cesar,</l>
<l>eia, age, surge, veni, propera, cape proelia! Quisnam</l>
<l>te valet excepto casus defendere et alme</l>
<l>virginis arma tue, vel quis sua iura tueri</l>
<l>atque, fatigatis per tanta pericula membris,</l>
<l>speratam in terris hodie conferre salutem?</l>
<l>Stringe tuo capiti galeam! Sit dextera fortis</l>
<l>et Christi clipeata fide! Tibi relligionis</l>
<l>iura per antiquos concessa fuere parentes.</l>
<l>O spes sola mei, lux o mea candida, Cesar,</l>
<l>arma cape et Teucros tanta virtute superbos</l>
<l>opprime et antiquum tua sumant arma furorem,</l>
<l>quippe tibi soli tanta est iniuria casus</l>
<l>et soli vindicta tibi: sunt munera magni</l>
<l>officii hec, Alfonse, tui. Mea vulnera rursus</l>
<l>respice et attonitum per tanta pericula mundum</l>
<l>protege et umbrosa facias requiescere silva.</l>
<l>Ipse potes tantos solus medicare dolores</l>
<l>cunque tuis armis tantas extinguere flammas</l>
<l>et tantum cohibere nefas; impune videri</l>
<l>ne tantum patiare scelus nec vulnera, Cesar!</l>
<l>Cum Natura, suo gradiens certo ordine, corpus</l>
<l>gessisset mortale tuum et tibi quaeque dedisset</l>
<l>qualia sunt homini, gestis tamen undique rebus</l>
<l>immortalis eris vivesque per omnia magnus</l>
<l>tempora et a cunctis pius ipse vocabere votis".</l>
<l>Hec ait et stratis herens dehinc virgo parumper</l>
<l>accipit Alfonsum secumque per avia ducit</l>
<l>in montem excelsum. Loquitur post talia rursus:</l>
<l>"Aspice per longas multum distantia valles</l>
<l>in plano loca plena viris urbemque iacentem,</l>
<l>unde levis fumus surguntque ad sidera nubes:</l>
<l>urbs illa imperii est, quam sevus barbarus imis</l>
<l>sedibus evertit gladioque et sanguine gaudens</l>
<l>corpora sanctorum strata in tellure cruentat.</l>
<l>Agredere hanc armis urbem pacemque per omnes</l>
<l>componas primum populos, dehinc proelia misce</l>
<l>cum Teucro intrepidus venturaque cetera comple,</l>
<l>que tibi sub dubio ostendet Fortuna favore.</l>
<l>Nanque ego, missa Deo, quamvis tu multa videbis</l>
<l>ambigua in primis ipsamque minantia mortem,</l>
<l>nuncio venturos summa cum laude triumphos,</l>
<l>imperium sceptrumque tibi: quam protinus armis</l>
<l>impiger ascendes ducesque ad sidera nomen</l>
<l>preclara virtute tuum. Tuque, optime Cesar,</l>
<l>expedias, fractis concede piacula rebus!".</l>
<l>Postquam igitur virgo monstravit singula regi</l>
<l>magnanimo gessit quondam quae Teucer in urbe,</l>
<l>addidit hanc celi pulsantem sidera vocem:</l>
<l>"Alfonse, Alfonse!"; atque his ictus vocibus ether</l>
<l>excitat a somno regem, qui, visa per ipsos</l>
<l>expediens somnos, corpus regale repente</l>
<l>excipit a stratis. Obscure candida nocti</l>
<l>successit properata dies et lumina mundo</l>
<l>dat Phebus; subeunt mortalia pectora cure.</l>
<l>Protinus accitos equites proceresque ducesque</l>
<l>prestantesque omnes animi virtute Quirites</l>
<l>invictus bello princeps animosus in unum</l>
<l>collocat atque illis animi secreta resolvit.</l>
<l>Dic tu, Musa, mihi quanto sua lingua lepore</l>
<l>fulserit et fluvius qualis decurrerit alto</l>
<l>principis ore pii, nec non prudentia quantum</l>
<l>huc illucque fluens partes discusserit omnes!</l>
<l>Incipiens igitur tales a pectore voces</l>
<l>edidit, Alfonsum cunctis spectantibus ipsum:</l>
<l>"Preteritum, o proceres, repetens ego tempus ab illo,</l>
<l>huc me quo viridis duxit mea prima iuventus,</l>
<l>cuncta inde aspiciens animoque priora revolvens,</l>
<l>contra hostes Fidei mea semper mens animusque</l>
<l>ire fuit belloque viros temptare superbos.</l>
<l>Morte patris postquam, mundum volventibus astris,</l>
<l>in nostras venere manus sceptra imperiumque,</l>
<l>quesierim quantum regem Cartaginis ipsum</l>
<l>perdere ab armata dignoscere classe potestis.</l>
<l>Quod nobis dono celestia numina dedunt,</l>
<l>nil ultra temptare licet: sic postulat ordo</l>
<l>et sub sidereo procedens lumine fatum.</l>
<l>Post hec succedunt regni pia iura fidesque,</l>
<l>Partenopes, tanto nobis quesita labore;</l>
<l>nunc autem quanto poscat nos sanguine Teucer</l>
<l>et quantas bello exultans devicerit urbes</l>
<l>ac quantum christos et Christi extinguere nomen</l>
<l>et siciat quantum nostros delere penates,</l>
<l>omnia sunt nostris hec nota pericula regnis.</l>
<l>Preterea, quotiens nostros ego pectore volvo</l>
<l>tot victos bello reges, mens estuat intus</l>
<l>impellorque animo et totis cum viribus ipsam</l>
<l>vindictam amplector magnaque cupidine bellum</l>
<l>exquiro, ut nostris iniuria cesset ab armis.</l>
<l>At nostri reges tanta impietate furentem</l>
<l>Teucrum dissimulant sentire et relligionis</l>
<l>undique perruptum monstrant non cernere murum;</l>
<l>quare propositum dudum quod mente resedit,</l>
<l>nullo unquam certe moriturum sidere, firmum</l>
<l>ac fixum immotumque manet, cum tempore votum</l>
<l>crescit et huic vires currens mea suggerit etas.</l>
<l>Ipsum igitur tanto crassantem in sanguine Teucrum</l>
<l>est animus petere et totas effundere vires</l>
<l>cumque bonis animam hanc atque omnia credere bello</l>
<l>et gentem argolicam pro religione tueri.</l>
<l>Quo possum meliore animo et meliore labore</l>
<l>obsequium praestare Deo? Quove ordine possum</l>
<l>plus facili optatam celi mihi querere pacem?</l>
<l>Te, bone Christe, sequor, mundum cum sanguine cuius</l>
<l>Luciferi a manibus pietas divina redemit;</l>
<l>aspicias mea vota, Deus, faber optime mundi,</l>
<l>servitioque tuo subito ventura secundes!</l>
<l>Quanvis quae teneo tua sint hec omnia, certe</l>
<l>vota reor placitura tibi; tibi sola voluntas</l>
<l>sufficit; illa gerit tibi munera, thura precesque.</l>
<l>Longa patrum in natos dudum doctrina probatur:</l>
<l>ante oculos primum mores vitamque animumque</l>
<l>natorum accipiant, sub qua ratione tueri</l>
<l>seque suumque queant, possint quove ordine caute</l>
<l>rem gerere et visa postquam virtute nitentes</l>
<l>prestiterint, illis sua queque negocia ponant.</l>
<l>Exemplo, proceres, si forte hortamur in isto</l>
<l>iam natum Alfonsum, Teucrum nova bella videbunt</l>
<l>itala aragoneis coniuncta. Quid arma minari,</l>
<l>quidve queant animi fortes, quid proelia tandem</l>
<l>barbarus accipiet, Martis sub nomine cepta?</l>
<l>Colligite ergo, duces, vires, solita arma decusque</l>
<l>summite et effuso repetamus sanguine celum!</l>
<l>Nam licet in dubiis stent multa pericula rebus,</l>
<l>utraque nos properans faciet victoria letos.</l>
<l>Ergo hanc iudiciis legem decernite vestris</l>
<l>et cuncta, ut facitis, decori postponite nostro".</l>
<l>Plurima disseruit facundo a pectore princeps,</l>
<l>que tanquam a dulci fluxere cadentia fonte.</l>
<l>Ab dictis tacuit, quae sint sua vota suorum</l>
<l>expectans. Princeps tandem prior ipse Salerni</l>
<l>incipit et letum profert a pectore votum:</l>
<l>"Magnanime o princeps, regum o fortissime, Cesar,</l>
<l>cuius ab imperio pacem coluere tiramni,</l>
<l>depositisque armis felix sedet itala tellus,</l>
<l>propositum hoc sanctum quis non a sydere ductum</l>
<l>dixerit? Hasque tuas reor esse a numine voces</l>
<l>teque loqui spirante Deo, dignissime Cesar.</l>
<l>Ipse ego me viresque meas corpusque animumque</l>
<l>offero. Pestiferum celeres surgamus in hostem!".</l>
<l>Quam mora longa foret describere singula, quantum</l>
<l>letitia caluere animi comitumque ducumque</l>
<l>et quantum accensos dederint nova bella Quirites!</l>
<l>Ut tandem expediam, laudantur vota benigni</l>
<l>principis atque animo rutilans facundia forti;</l>
<l>certandi studio fervens preclara iuventus</l>
<l>gaudet et in sanctum properat gens itala bellum.</l>
<l>Postquam igitur proceres leti sua vota dederunt,</l>
<l>ipse iterum princeps placido sic disserit ore:</l>
<l>"Quanta meis hodie rebus sit nata voluntas</l>
<l>et menti tranquilla quies, quae corpore vires</l>
<l>atque animo, proceres, posset nec promere certe</l>
<l>nec facilis mea lingua loqui. Magna addita ceptis</l>
<l>spes votis quoque firma meis; licet ante fuisset</l>
<l>strenua pro meritis vestris mihi cognita virtus,</l>
<l>nunc illam expertus claro plus sidere vidi</l>
<l>fulgentem. Maior magnis hec gloria regnis,</l>
<l>clarius obsequio nihil est quam recta voluntas</l>
<l>atque animi sincera fides: hec ipsa fuere</l>
<l>consiliis ostensa bonis atque ordine vestris</l>
<l>et multis conspecta modis tantumque tulerunt</l>
<l>fortia virtutis mihi pectora vestra, Quirites,</l>
<l>ut si forte animum leporis Natura dedisset</l>
<l>audacem, auxiliis eadem daret optima vestris".</l>
<l>At Deus omnipotens, cui sunt nota omnia soli</l>
<l>consilia atque hominum mentes, sublimis ab alto</l>
<l>hec videt et secum celi pia numina gaudent.</l>
<l>Quoque magis princeps clara ratione videret</l>
<l>se carum gratumque Deo, Deus altus ab alto</l>
<l>dat signum solem, nimbos et lumina terris;</l>
<l>ipse deus belli, Mars, gaudet, gaudet et omnis</l>
<l>turba equitum signo. Votum hoc Fortuna secundum</l>
<l>reddat et in santos procedat amica labores!</l>
<l>Surge igitur, princeps, contra pete prelia Teucrum</l>
<l>et tibi signatos bello perquire triumphos!</l>
<l>Aspice tot gemitus, luctus! Tu ferre salutem,</l>
<l>tu potes, altus, opem; totus te flagitat orbis.</l>
<l>Adsis acque fremens percussum ulciscere Christum,</l>
<l>ut tibi det meritas laudes et premia mundus</l>
<l>eternamque tuo capiti Deus ipse quietem.</l>
<l>Unus eris toto, princeps, celeberrimus orbe</l>
<l>letaque tota tuum celebrabit Grecia nomen</l>
<l>et cantu ad Parthos versuque volabit ad Indos.</l>
<l>Fer tecum vates, tecumque, Alfonse, poetas,</l>
<l>optima quo lustrent tua gesta poemata, quove</l>
<l>inclita per populos properet tua fama futuros.</l>
<l>Stringe igitur bellum, nova proelia posce, falanges</l>
<l>in terris pelagoque rates atque omnia demum</l>
<l>expedias! Decuit rapto sub tempore reges</l>
<l>confestim vigiles rebus dare vota futuris.</l>
<l>Stringe iterum bellum! Quot tu nova regna videbis,</l>
<l>quotque urbes, populos, aut quae clamantia nomen</l>
<l>principis Alfonsi varia lingua ora sonabunt!</l>
<l>Solus eris magnus, solus venerabere mundo</l>
<l>victor et extingues regum memorata priorum;</l>
<l>te tandem imperio capiet tua maxima Roma</l>
<l>et te perpetuis Capitolia leta triumphis.</l></lg>


<trailer><hi rend="italic">Explicit primus</hi></trailer></div1>
<div1><head>Libro II</head>

<argument><p><hi rend="italic">Incipit secundus</hi></p></argument>
<lg><l>Annuit Alfonsus fortique a pectore curas</l>
<l>diripiens omnes, agit hanc, accensus amore</l>
<l>ingenti exitium propter miserabile gentis</l>
<l>argolice et labem mundi totius, et omni</l>
<l>accelerans studio surgensque, ut magna leonis</l>
<l>ira solet contra qui se et sua provocat arma,</l>
<l>accipit in Teucros bellum pergitque videri</l>
<l>regibus exemplum ducibusque insigne; sepulcrum</l>
<l>contextum stellis caelo et meliore futurum</l>
<l>ostendit, si fata mori qua sorte iuberent,</l>
<l>dum Christum aspiciens offensum vendicat et dat</l>
<l>tam sancte sua vota rei, mentisque volutat</l>
<l>huc illucque oculos, legesque et federa querit,</l>
<l>quo firmam Italie possit componere pacem</l>
<l>et magnos firmare duces, populosque patresque</l>
<l>iungere, ut accepti sint omnia prospera belli</l>
<l>nullaque succedant contraria. Totus in illo</l>
<l>consistens animo, fervet requiemque recusat,</l>
<l>ut sua barbarico possit dare prelia regi</l>
<l>et tantum in christos congestum extinguere crimen</l>
<l>et nomen reparare suum, qui tempore tanto</l>
<l>impia distulerit Teucrorum corda sub armis</l>
<l>et bellis domitare suis aut vincere castris.</l>
<l>Dumque animo pergit, noctes vigilatque diesque,</l>
<l>omnia letus agit, quamvis mens estuat intus</l>
<l>nullaque continuis adventent ocia curis.</l>
<l>Non tam Roma sui vindictam Cesaris olim,</l>
<l>accelerans armis bellum et manifesta doloris</l>
<l>undique signa gerens, animo quesivit et omni</l>
<l>castrorum studio contra impia corda trucesque</l>
<l>artifices scelerum, Crassum et sine pectore Brutum,</l>
<l>quam pater Alfonsus, cedes dum respicit, ardet</l>
<l>in Teucros animum et vindicte ostendere vires.</l>
<l>Cum sua dux Ligurum temptasset federa dudum</l>
<l>optima Aragoneis connectere et inclitus illa</l>
<l>distulerit princeps sub longa indagine rerum,</l>
<l>nunc illis oculos aperit mentemque animumque</l>
<l>vertit ut ausonia resecentur proelia terra</l>
<l>et pax perpetuo servetur publica cultu.</l>
<l>Dumque hec sollicito volvuntur pectore magni</l>
<l>principis, ipse Deum votis et munere placat</l>
<l>et ceptis dat sacra suis, primumque potentes</l>
<l>secum prelatos et relligione fideque</l>
<l>insignem cetum accipiens proceresque patresque</l>
<l>cumque suis ducibus comites, ipsum ordine longo</l>
<l>hinc illincque equitum regem stipante corona</l>
<l>ingentisque sui populi subeunte caterva,</l>
<l>tot letam auspiciis et festam circuit urbem</l>
<l>Parthenopen, siciens pro Christi nomine Teucrum,</l>
<l>postque Dei delubra petit, sollemnia queque,</l>
<l>queque exercentur sacro sanctissima templo.</l>
<l>Cum satis intento cultu sunt pulpita magnis</l>
<l>inque Dei verbo claris ornata magistris,</l>
<l>qui regem et populum tormenta per aspera terrent</l>
<l>et dulci sermone monent; sollennia prima</l>
<l>prima dies tribuit, Christi o sanctissima mater</l>
<l>virgo, tibi, meritoque suo dignissima post hec</l>
<l>iura secunda tulit votisque ardentia thura</l>
<l>qui magnam in celis sacro colit ordine sedem</l>
<l>atque animas manibus trutinat, dehinc tertia demum,</l>
<l>militie princeps, regum pia cura ducumque,</l>
<l>qui proceres acque arma fovet, sua thura recepit.</l>
<l>Sed quanto hec magnus sub relligionis honore</l>
<l>gesserit Alfonsus, quantoque insignia cultu</l>
<l>duxerit, et populum sub quo commoverit omnem</l>
<l>exemplo, dederitque animis quas denique vires,</l>
<l>difficile est calamis describere: totus in uno</l>
<l>fixa Deo retinet devotus lumina sicque</l>
<l>cetera magnus agit, sanctam ut cognoscere mentem</l>
<l>principis et possis cordis secreta videre.</l>
<l>Hec ita magnanimus dum rex gessisset et omnes</l>
<l>ferverent animo in Teucros et bella cierent,</l>
<l>vota suis ducibus dudum manifesta videri</l>
<l>publica constituit, populis vult illa propinquis</l>
<l>et fieri patefacta suis, quo dicta manerent</l>
<l>firma magis, totique forent notissima mundo.</l>
<l>Ut primum Ausoniis Phoebus concedere lucem</l>
<l>incipit acque altos radiis ascendere montes,</l>
<l>tunc in equis totidem pulcro sex ordine vecti</l>
<l>armorum surgunt reges, totamque per urbem</l>
<l>officio insignes magno clangore tubarum</l>
<l>incedunt, hominum magna comitante caterva;</l>
<l>postque iter in castrum, princeps ubi maximus ipse</l>
<l>presidet Alfonsus, populo nova signa sequente,</l>
<l>perficiunt subeuntque locum. Stat quisque videre</l>
<l>anxius hec quid gesta velint, quid plebsque tubeque</l>
<l>expediant; tantaque omnis novitate movetur</l>
<l>Parthenope et votis sua prebet lumina et aures.</l>
<l>Ut ventum ad sedes et tecta ingentia tandem</l>
<l>principis invicti geminisque intratur apertis</l>
<l>certatim a populo, ceu parva per hostia, portis,</l>
<l>tunc omnes sciluere tube, quisque ora sequentum</l>
<l>clausit, et in plano populi fit maximus orbis.</l>
<l>Tunc sic incipiens armorum e regibus unus</l>
<l>fortiter hanc celo mictit de pectore vocem:</l>
<l>"Audite, o populi, que vestris optima princeps</l>
<l>cognita pectoribus fore vult: cum candida primum</l>
<l>prima dies Domini nobis illuxerit et se</l>
<l>prebuerit mundo, felix, venerabilis, alma,</l>
<l>in sacrum Alfonsus templum properabit et ardens</l>
<l>in Teucros armis et toto pectore sancte</l>
<l>vexillum crucis accipiet, pro relligione,</l>
<l>proque Dei obsequio, pro Virgine, proque levandis</l>
<l>luctubus argolicis, pro nostris denique, pro tot</l>
<l>numinibus lesis et Summi Patris honore.</l>
<l>Plaudite et in tantis Dominum benedicite ceptis</l>
<l>et vestros santis animos ostendite rebus!".</l>
<l>Dixerat et pressa requiescunt viscera voce.</l>
<l>Tunc iterum sonuere tube, populusque patresque</l>
<l>letitia exultant: animis sunt gaudia, suntque</l>
<l>luminibus, leto procedunt omnia plausu.</l>
<l>Iamque dies aderat Domini celeberrima, cum se</l>
<l>conterit Alfonsus magnasque in pectore curas</l>
<l>colligit et rapido circum mens ducitur estu;</l>
<l>ipsa Patris Summi decreta obscura parumper</l>
<l>et votis non scripta suis tenuere piaclum</l>
<l>principis et rebus spacium tribuere paratis.</l>
<l>Non tamen hec propter sanctis desistere ceptis</l>
<l>optimus instituit princeps, sed magnus utrumque</l>
<l>curat et exemplo poscit meliore remicti</l>
<l>alma Patris rescripta pii, templumque caterva</l>
<l>ingenti repetit populi comitumque ducumque</l>
<l>et patrum quoque turba ruit; tunc sacra parantur</l>
<l>et cum conspicuo templi solemnia cultu.</l>
<l>Hic inter magnos magnus, memorande, magistros</l>
<l>in sacris tu sacra, Soler, das verba, Iohannes,</l>
<l>et populo dignas digno sub nomine laudes</l>
<l>principis exponis mentemque animumque benignum</l>
<l>composita sub voce refers regemque paratum</l>
<l>seque suis subito ceptis votisque futurum.</l>
<l>Completis tandem sacris convivia magnis</l>
<l>preparat Alfonsus datque optimus omnibus altam</l>
<l>spemque, fidem firmumque animum, sua corda suorum</l>
<l>mulcet et inceptis ostendit gaudia rebus.</l>
<l>Legatum interea rex prestantissimus armis</l>
<l>et Troum impaciens effusi ac sanguinis ultor</l>
<l>Pontifici magno dimictit et inclitus orat</l>
<l>quo rescripta sibi concedat plenius et det</l>
<l>conveniens rebus spacium detque, optimus, illa,</l>
<l>cum quibus in Teucros animum et certamina tandem</l>
<l>expediat, Christique magis sanctissima terris</l>
<l>numina sint digne merito sub honore recepta.</l>
<l>Ergo Soler postquam legatus regia cepit</l>
<l>scripta, iterum magne sua dat vestigia Rome</l>
<l>et verbis contexit opus quod pectore primum</l>
<l>duxit et hec pariter nexu coniunxit amico.</l>
<l>Dulcis amicitia est et dulcia federa semper,</l>
<l>optima cum docte iuncta est sapientia lingue:</l>
<l>hec duo plus aliis felix orator habebat</l>
<l>pectoribus connexa suis et in arte nitebat,</l>
<l>qua Natura suum texit pulcherrima corpus.</l>
<l>Postquam oratori concessa licentia fandi,</l>
<l>hic positis terra genibus: "Sanctissime", dixit,</l>
<l>"totius o mundi pastor, pater optime regum,</l>
<l>cui tanta in terris hodie est collata potestas</l>
<l>quanta olim a magno Petro est concessa Magistro,</l>
<l>filius Alfonsus, rex relligionis amator,</l>
<l>ad tua me mictens devotus numina, totum</l>
<l>se tibi dat, flectitque humilis, qui pectore fervens</l>
<l>estuat in Teucrum pergitque resistere contra</l>
<l>consiliis armisque suis populisque paratis.</l>
<l>Ipse potest scevas solus terrere falanges</l>
<l>barbaricumque hostem qui, relligione subacta</l>
<l>argolica, in nostram facinus crudele minatur.</l>
<l>Non agit hec, ardens, verbis, sed classe parata</l>
<l>quamprimum in populos pergit sua castra latinos</l>
<l>ponere et argivo nostrum cumulare cruorem.</l>
<l>Quare, age, per Christum, per tot sua numina, perque</l>
<l>argolicas cedes, per totque pericula et urbem</l>
<l>imperio extinctam, per non peritura tuorum</l>
<l>regna Latinorum, mundique per omnia tandem</l>
<l>nostra tuo tantum sperantia vivere dono,</l>
<l>quod pius Alfonsus pro relligione precatur,</l>
<l>proque tot indigne illatis sub Marte levandis,</l>
<l>concede et bellis prestes tua vota futuris,</l>
<l>scribe suo arbitrio fera bella gerenda diemque</l>
<l>iudicio commicte suo! Brevis hora falanges</l>
<l>expediet. Fractis, pater optime, consule rebus!</l>
<l>Fortis aragoneis troyana potentia bellis</l>
<l>acque armis domitanda suis sub tempore parvo</l>
<l>decidet et nostris ibit peritura triumphis.</l>
<l>Que nunquam veteres, nunquam potuere minores,</l>
<l>arma dat Alfonsus; que, si modo vera fateri</l>
<l>et liceat manifesta loqui, ferus una timescit</l>
<l>barbarus et nostris trepidant sua proelia castris".</l>
<l>Hactenus et tacuit; mundi sanctissimus olli</l>
<l>respondit paucis Pater haec quam maxima verbis:</l>
<l>"Disseris, orator: vera hec sunt omnia suntque</l>
<l>digna piis meritis mentisque in sede locari.</l>
<l>Ergo dies et quae regum fortissimus ipse</l>
<l>postulat Alfonsus, Christi fideique minister,</l>
<l>pro votis sint scripta suis; felicia queque,</l>
<l>queque sue subito succedant prospera genti,</l>
<l>sintque adeunda nothis sua demum optata secundis.</l>
<l>Ut bonus est animus, sic optima proelia, felix</l>
<l>sintque aditus reditusque suus per tempora, postquam</l>
<l>vixerit in terris, tandem Deus optimus illum</l>
<l>perpetua in celo faciat requiescere pace".</l>
<l>Non secus in magnas leti rediere Micenas</l>
<l>Atride gemini, flammis superantibus urbem</l>
<l>et Priami imperium et victa per proelia preda,</l>
<l>quam bonus orator, capiens decreta, retorsit</l>
<l>ad regem invictum motos per gaudia gressus.</l>
<l>His equidem telis Phebi si celsa manerent,</l>
<l>rursus in antiquas irent quoque Pergama flammas.</l>
<l>Ut ventum ad regem regisque palatia tandem,</l>
<l>incipit orator: "Rex o fortissime gentis</l>
<l>Ausonie viridisque tue defensor et ultor</l>
<l>sanguinis argolici, Patris rescripta benigni</l>
<l>accipe et ad votum contra da proelia regem</l>
<l>barbaricum exultans, proceres compelle ducesque</l>
<l>impiger, in Teucros ferroque animoque resiste</l>
<l>et manibus da bella tuis! Tua fama per orbem</l>
<l>currit et in magno parta est tibi gloria celo".</l>
<l>Postquam igitur placido cepit sua gaudia vultu</l>
<l>maximus Alfonsus decretaque lecta fuere,</l>
<l>armorum reges iterum populusque tubeque</l>
<l>surgunt et magno incedunt clangore per urbem,</l>
<l>postque iterum celsi properant ad limina castri;</l>
<l>huc ubi conveniunt, rursus de regibus unus</l>
<l>incipit et fesso rumpit de pectore votum</l>
<l>principis exclamans iterum sub voce canora:</l>
<l>"Dicta dies, qua rex pro Christi nomine sancte</l>
<l>vexillum crucis et regum memorabile donum</l>
<l>anxius accipiet"; letis clamoribus ether</l>
<l>et vario impletur strepitu sonituque tubarum.</l>
<l>Leta dies postquam populis optata sicanis</l>
<l>emicuit, sacrum ad templum comitatus honore</l>
<l>it pater Alfonsus procerumque equitumque ducumque</l>
<l>et populi maiore sui; postquam ardua templi</l>
<l>limina conscendit, geminis sub marmore flexis</l>
<l>contra aram genibus tensisque sub ethere palmis,</l>
<l>orat ut incepto celi pater optimus adsit</l>
<l>Christus et adversas faciat succumbere turmas</l>
<l>officioque suo felix Fortuna ministret</l>
<l>et bene conducte sint omnia prospera genti.</l>
<l>Hinc, prece finita, princeps fortissimus ipse</l>
<l>se levat et posite sua fert vestigia sedi.</l>
<l>Plebs ruit ad templum, populo currente, fuitque</l>
<l>turba ingens hominum multum numerosa nec olim</l>
<l>audita; haud olim poterit tam magna videri.</l>
<l>Postquam ipsa ingentis completa est concava templi</l>
<l>planities, pars magna foris congesta sub amplis</l>
<l>porticibus residet, pars altera limine perstat;</l>
<l>ara procul prima posita est sanctissima porta,</l>
<l>veste nitens nivea gemmisque insignis et auro</l>
<l>letus ubi, aspiciens urbis pia gaudia, presul</l>
<l>presidet innumera, circum cruce septus et alto</l>
<l>officio intentus, sancta hec insignia donat.</l>
<l>Ad quem completis postquam sollennibus almus</l>
<l>se tulit Alfonsus, sanctum et venerabile signum</l>
<l>pectore proclivus leta cum mente recepit.</l>
<l>O sanctum lepidumque diem et venerabile terris</l>
<l>sidus et Ausoniis Graiisque ut numen habendum!</l>
<l>Tunc nostra est inventa salus, tunc relligioni</l>
<l>tuta fides requiesque omni comperta labori,</l>
<l>tunc leta afflictis pax est concessa Latinis,</l>
<l>imperioque ingens porta est patefacta sepulto</l>
<l>et populo manifesta sua felicia queque</l>
<l>prestitit Alfonsus, pacem requiemque fidemque,</l>
<l>vitam, agros, cererem, famam patriamque, colonos</l>
<l>armaque, quae populis ibunt servata futuris.</l>
<l>Turba equitum procerumque ruit, ruit omnis in unum</l>
<l>auxilium hoc populus, crucis et venerabile nomen</l>
<l>certatim accipiunt. Leto sudore reditur</l>
<l>haud facile ad portam, turba prohibente, fuitque</l>
<l>consumpta officio celebris pars ampla diei;</l>
<l>milia sex hominum gemini totidemque sub illa</l>
<l>prima omnes micuere die sacroque fuere</l>
<l>ordine signati. Post hec pater optimus urbem</l>
<l>circuit Alfonsus, procerum comitatus acervo</l>
<l>et populi maiore sui; leta omnia postquam</l>
<l>vidit in aspectu, flectit vestigia castri</l>
<l>regalique sua tandem se suscipit aula.</l></lg>

<trailer><hi rend="italic">Secundus explicit</hi></trailer></div1>
<div1><head>Libro III</head>

<argument><p><hi rend="italic">Tercius incipit</hi></p></argument>
<lg><l>Inclita perpetuis tellus atque alta triumphis</l>
<l>totque tuis gestis totque ausis splendida rebus</l>
<l>et ducibus tot clara tuis totque ampla superbis</l>
<l>principibus bellique armis metuenda secundis,</l>
<l>angusto nunc secta freto, prius unica, gaude</l>
<l>terque iterum gaude tanto, pulcerrima, rege</l>
<l>Alfonso, partas ferro cui reddere laudes</l>
<l>atque animi studio magni repetenda Maronis</l>
<l>musa foret; gaudeque iterum, dignissima, nato</l>
<l>principe Fernando, cui magna per ocia fixa est</l>
<l>imperii spes firma tui, cui leta per omnes</l>
<l>fama fluens populos atque altos candida reges</l>
<l>sparsa per immensum sola est atque optima mundum.</l>
<l>Tuque sub anguigeri degens fortissima dudum</l>
<l>imperio, gens galla, ducis, multum inclita tellus</l>
<l>totque amplis fecunda viris victrixque minaxque</l>
<l>totque tuis felix spoliis, pulcerrima, dives,</l>
<l>sub duce magnanimo gradiens, caput erige et altum</l>
<l>leta Deum specta, cantu moveare secundo</l>
<l>et tantis letere bonis! Gaude, optima, gaude</l>
<l>acque animi da signa tui daque omnia plausus</l>
<l>inditia et festis venias placidissima rebus!</l>
<l>Non satis est nostris gentem hanc succedere letis,</l>
<l>verum omni a latere et quacumque ex parte favillas</l>
<l>Italia in celum, iocunde insignia mentis,</l>
<l>expediat tantique boni latissima partem</l>
<l>Europa accipiat, totus tot gaudia mundus</l>
<l>sentiat et festis occurrant omnia votis.</l>
<l>Cum pridem italica sub relligione quieta</l>
<l>cuncta essent coleretque omnis gens itala fedus</l>
<l>pacatisque animis belli fera signa tacerent,</l>
<l>nescio quid gentes, vario sub carmine mentem</l>
<l>fallentes, belli sperabant arma futuri;</l>
<l>dumque ita se gererent, dum sic sua vota foverent,</l>
<l>hanc totam evulsit penitus de pectore litem</l>
<l>quod modo felici gestum est sub sidere nostris</l>
<l>principibus. Nunc cuncta patent, sine nube nitescunt</l>
<l>ambigua, ammotis sunt omnia prospera bellis,</l>
<l>hocque prius dubium, claro plus sole refulgens,</l>
<l>sincerum firmumque manet: namque optima pridem</l>
<l>undique perpetue firmarunt vincula pacis</l>
<l>coniugia acque animi divino federe iuncti.</l>
<l>Adsint huic cepto sol, celum, sidera, luna</l>
<l>atque hec auspiciis foveant meliora secundis</l>
<l>accipiantque suis! Sunt hec sponsalia certe</l>
<l>perpetuo placitura Deo, celestia gaudent</l>
<l>numina et eterno celebrant hec gaudia cantu.</l>
<l>Hoc agit ingentem qui ducit in equore classem</l>
<l>barbarus in Graios securus et impius hostis,</l>
<l>qui pridem effuso lavit cum sanguine terram</l>
<l>et tulit horrendos ad templi limina fluctus</l>
<l>ut sua sit posito devicta potentia bello.</l>
<l>Inclita principibus iuncta hec sunt federa nostris</l>
<l>et populis patefacta quies, cepitque videri</l>
<l>rege sub Alfonso gens itala habere triumphos.</l>
<l>Unde igitur prius est nostra hec res ordine cepta,</l>
<l>hinc sanctum repetamus opus. Lux candida regni</l>
<l>prima fuit spesque alta omni firmissima genti</l>
<l>cum sua Fernandus tecum connubia iunxit,</l>
<l>o decus et splendor, lux o clarissima terris,</l>
<l>Isabella, ducum et veterum stirps inclita regum.</l>
<l>De te pauca prius, Calabrum dux optima, dicam;</l>
<l>post sequar inceptum. Taceo tot regna parentum</l>
<l>et generis tot sceptra tui: satis ipsa superque</l>
<l>materiam mihi sola facis. Sub sydere fausto</l>
<l>nata, trahis lucem, quae totum verberat orbem</l>
<l>et radiis magni scandit fastigia celi,</l>
<l>spemque fidem tribuens animis. Unde est tibi tantum</l>
<l>pectoris ingenium, virtus gravitasque modusque</l>
<l>et menti tot dona tue? Tibi suggerit unde</l>
<l>has Dea virtutes celebri sub imagine Pallas</l>
<l>hosque animos fortes? Non hec sine numine celi</l>
<l>tanta homini concessa putem. Pietate refulges</l>
<l>pauperibus, medicina egris, medicina salutis,</l>
<l>quod donum in primis sub eodem sidere natum</l>
<l>principibus Natura dedit, quo munere magnus</l>
<l>placatur coliturque Deus; clementia regum</l>
<l>et pietas animi celi placuere Magistro.</l>
<l>Has tu plus aliis, dux prestantissima, menti,</l>
<l>virtutum regina, colis; tu sola videris</l>
<l>pax, decus et populis requies concessa futuris:</l>
<l>horrida perpetui clausisti vincula belli,</l>
<l>tu pacis, tu stella boni; multum inclita, quae te</l>
<l>circuit, immensum regeret sapientia mundum.</l>
<l>Si laudes sequar ipse tuas et ab ordine totam</l>
<l>virtutum effigiem, cum non manifesta supersint</l>
<l>plura intus vincantque tuam tua pectora famam,</l>
<l>Phebus ad occasum rursusque meabit ad ortum,</l>
<l>et non plena ibunt facili tua carmina cantu</l>
<l>et calamis non scripta meis tua magnus Apollo</l>
<l>reddita codicibus sub carmine gesta notaret</l>
<l>perpetuo et claros describeret ordine versus.</l>
<l>Firmato hoc igitur sancte sub federe legis</l>
<l>coniugio, celi tandem sub numine magnus</l>
<l>nascitur Alfonsus, qui vultu, nomine, gestu</l>
<l>inclita magnanimi promictit pectora genti</l>
<l>principis Alfonsi, vitam requiemque, salutem,</l>
<l>totus avo similis, siculos sperare colonos</l>
<l>perficit atque animos letis incumbere rebus.</l>
<l>Prosequitur partu post Elianora secundo,</l>
<l>fronte gerens habitum, possit quem quisque vereri</l>
<l>et colere intentus magnoque extollere cultu</l>
<l>in celum, numen tanquam, fertque omnia secum</l>
<l>signa pudicicie venerabile sidus et omnem</l>
<l>splendorem, reddique sue reverentia forme</l>
<l>maxima cum posset, magis imperiosa videtur</l>
<l>sistere et in magnis collata aptissima rebus.</l>
<l>Ad te nunc vertam, dux invictissime, carmen,</l>
<l>dux Ligurum, sancteque huius dux optime pacis,</l>
<l>dux belli extincti et nostre dux maxime gentis,</l>
<l>quem merito Alfonsus magni pater optimus orbis</l>
<l>prepositum ducibus magno suscepit amore</l>
<l>inque animi partem fausto sub federe cepit</l>
<l>consiliisque armisque fovet, cui dextera semper</l>
<l>et vigilans forti prudentia pectore fecit</l>
<l>agmina per campos inimicaque prelia vinci</l>
<l>et sceptro parere tuo, cui maxima coniunx</l>
<l>Blanca, thoro veniens, produxit semina lete</l>
<l>pacis et immensi coniunxit federa mundi,</l>
<l>Blanca, gerens aptum nomen virtutibus, ut iam</l>
<l>nota foret magnum felix sua fama per orbem.</l>
<l>Sfortia, cum mundi concepit lumina primum</l>
<l>natus et est ortum sidus venerabile terris,</l>
<l>omnibus imperium sceptrumque ostendere vultu</l>
<l>cepit et a populis magnos, iam parvus, amores</l>
<l>atque animos fortes secum contraxit, ut omnis</l>
<l>subdita gens illi nedum, sed et altera longe</l>
<l>undique perpetui signum monstraret honoris.</l>
<l>Maxima post oritur gentis spes leta future</l>
<l>Ipolita in terris, dotes cui contulit omnes</l>
<l>ingenio Natura suo tribuitque decentem</l>
<l>corporis et mentis speciem vultumque serenum.</l>
<l>Grata Deo soboles, toti gratissima mundo,</l>
<l>Alfonso de rege fluens atque a duce tanto,</l>
<l>quanta tuis populis dederis bona, quanta propinquis</l>
<l>et quanta ausoniis tandem ventura colonis,</l>
<l>non est posse meum describere: scilicet hec sunt</l>
<l>perpetui monumenta boni, fortissima iugis</l>
<l>vincula letitie, vallati atque anchora amoris.</l>
<l>Principio adveniens orator maximus usque</l>
<l>regem Albericus, magno comitatus honore,</l>
<l>nomine dimissus sub carta et iuribus amplis</l>
<l>principis anguigeri, mentes acque optima poscit</l>
<l>federa per tedas et vincla iugalia iungi,</l>
<l>hoc pacto incipiens et scripto hoc ordine, quod sit</l>
<l>Ipolite Alfonsus dandus, quod Sfortia possit</l>
<l>esse tibi, Elianora, tuus, dignissima, coniux;</l>
<l>plurima dum suadet dumque ingerit ore diserto</l>
<l>coniugiis causas: "Rex invictissime", dixit,</l>
<l>"quanta tuis magnis iungetur gloria regnis</l>
<l>et sceptris vis quanta tuis, cum nobile toto</l>
<l>imperium sit in orbe tuum, cum prelia reges</l>
<l>et metuant tua castra duces! Nunc sanguine iuncta</l>
<l>arma armis vicina tuis, totque addita tantis</l>
<l>efficient bello non expugnabile robur,</l>
<l>robur inauditum nec longo a tempore visum,</l>
<l>quanvis iuncta tibi regum tot sceptra ducumque,</l>
<l>Augusti imperium, comitum tot castra, cohortes</l>
<l>et sint multa tuis demum coeuntia votis.</l>
<l>Hec disiuncta loco veniunt spaciisque remota,</l>
<l>at vicina tibi et primo occurrentia nutu,</l>
<l>obsequio stant arma tuo, fortissime princeps.</l>
<l>Eia, age, da requiem populis, da federa genti,</l>
<l>ocia militibus, campos cereremque colonis</l>
<l>expedias, tandemque pio tua pectora celo</l>
<l>confer et etatis da nobis tempora prime!</l>
<l>Qua poteris breviore via et meliore paratu</l>
<l>in Teucros aciem destringere, vel quibus armis</l>
<l>romanum imperium tibi querere et inclita regna,</l>
<l>que tibi victa tuis subito ventura videbis?</l>
<l>Adde quod invictis Ligures ferre arma Sicanis</l>
<l>et signis parere suis bellisque favere,</l>
<l>non minus auxilium nec lege minore tenendum est,</l>
<l>quam que constituit Sanctum vox ultima Patrem.</l>
<l>Quare, age, da leges, vires et federa iunge,</l>
<l>nosque animo connecte tuo, fortissime Cesar,</l>
<l>letus ut imperio totus tibi pareat orbis</l>
<l>perpetuamque sibi teneat gens itala pacem!"</l>
<l>Hactenus orator. Tandem pater optimus illi</l>
<l>pauca hec Alfonsus, gaudere his omnibus acque</l>
<l>letitie adventum esse sue sanctumque videri,</l>
<l>omnia consiliis gerere et sub tempore certo,</l>
<l>discussa bene re praestanti atque ordine ducta,</l>
<l>tandem oratori sua se responsa daturum,</l>
<l>que meliora Deus nostrisque fluentia rebus</l>
<l>reddat et oppresso monstret nova gaudia mundo.</l>
<l>Cunque igitur totam hanc, animi moderamine fretus,</l>
<l>maximus Alfonsus rem prospexisset et omnem</l>
<l>materiam splendore suo et pia vota suorum</l>
<l>audisset visumque foret laudabile firma</l>
<l>connecti ratione duces et federa iungi,</l>
<l>firmavit tandem romano federe princeps</l>
<l>coniugia acque animos vinclis nexuque ligavit</l>
<l>perpetuis, faustoque datur sub sidere primum</l>
<l>inclitus Ipolite Alfonsus; tua, Sfortia, coniunx</l>
<l>Elianora tibi divino numine iuncta est.</l>
<l>Si cantare velim felicia gaudia magne</l>
<l>Parthenopes leteque sue solatia sortis,</l>
<l>queve urbem festis tenuere insignia ludis,</l>
<l>maior erat nostris virtus tribuenda libellis</l>
<l>cumque magis longo scribenda poemata cantu.</l>
<l>Sed tandem expediam paucis hec omnia. Magnus</l>
<l>principio Alfonsus Capue dignissimus ipse</l>
<l>efficitur princeps certoque sub ordine dantur</l>
<l>premia militibus, suntque optima munera suntque</l>
<l>pro meritis pia dona, suis atque omnia demum</l>
<l>que potuere diem rebus conducere letum.</l>
<l>Inde neoptolomos longo dedit ordine centum</l>
<l>inclitus Alfonsus, quos, laute ut vivere possint,</l>
<l>muneribus cumulat, dat vasa argentea magnus,</l>
<l>datque aurum, vestes et magno principe digna</l>
<l>cetera constituit; mihi sunt mea praemia vati,</l>
<l>qualia das claris, princeps invicte, poetis.</l>
<l>Post hec ingenti procerum maiore caterva</l>
<l>ipse Alfonsides atque Elianora per urbem</l>
<l>ducuntur leti festam: sunt cerea tectis</l>
<l>lumina cum tedis, sunt undique leta fenestris</l>
<l>suntque via permixta iocis, suntque omnia plena</l>
<l>fervida letitia; civem devincere civis</l>
<l>nititur atque animo pergit meliore videri,</l>
<l>pro studio stat quisque suo cum carmine, ludos</l>
<l>hic alios, aliusque suos superare laborat.</l>
<l>Preterea vario celum clamore tubarum</l>
<l>undique concutitur, leto tibicina cornu</l>
<l>personat atque animos placido sub carmine mulcet;</l>
<l>sunt hic et cithare, sunt hic et qualia quondam</l>
<l>Orpheus, ammissa mestus bis coniuge, nunquam</l>
<l>instrumenta tulit. Sunt omnibus omnia leta,</l>
<l>leta animis oculisque simul: tot gaudia celum</l>
<l>accipit et vultu ostendit sua signa sereno.</l>
<l>Regia post statuit magno convivia sumptu</l>
<l>maximus Alfonsus claroque extensa paratu.</l>
<l>Ad cenam ut veniunt et regia pocula tandem</l>
<l>ipsi oratores, per non sibi subdita regi</l>
<l>imperia adducti, regio quos altera nutrit,</l>
<l>insigni sedere loco cum principe leti;</l>
<l>hinc quoque, servata regali lege, sequntur</l>
<l>et cum principibus comites equitesque ducesque</l>
<l>postque alii proceres; fuit urbs hic inclita tota,</l>
<l>matrone domineque omnes: tibicina, cantus</l>
<l>et genus omne soni per prandia leta fuere.</l>
<l>Repleti tandem varia sua lumina cena</l>
<l>regalique cibo, comites, equites proceresque,</l>
<l>matrone iuvenesque omnes compteque puelle</l>
<l>surgunt a mensa celeres aulamque patentem</l>
<l>intrant inque vicem festas coluere choreas.</l>
<l>Iam sol, dilabens medio de vertice celi,</l>
<l>prospicit occasum, stimulis et calcare fessos</l>
<l>ducit equos certoque regit moderamine currus,</l>
<l>cum pater Alfonsus ludos pugnamque per urbem</l>
<l>constituit proceresque omnes ad munera magnus</l>
<l>convocat et festis ostendit gaudia rebus:</l>
<l>optima victori statuit sua premia, legem</l>
<l>dicit et arbitrium sub certo iudice ponit.</l>
<l>Tum tres in medium pugne tabuleque magistri</l>
<l>prosiliunt orbesque gerunt, quorum unus in armis</l>
<l>fortis et adversas solitus prosternere turmas,</l>
<l>cura ingens regum, prior est Curegula Iohannes,</l>
<l>post baro prosequitur Muro qui sceptra ducesque</l>
<l>ante omnes ornat clarus, sed tertius alter</l>
<l>Andreas Gulielmus erat, qui matre sicana</l>
<l>externo est siculus genitus genitore fuitque</l>
<l>consilio regum virtute fideque receptus;</l>
<l>ipsa ducis Calabrum domus hos tres inclita nutrit</l>
<l>consiliisque armisque fovet rebusque tuetur.</l>
<l>Hi tres magnanimi subeuntes arma vicissim</l>
<l>armatos contra leto tenuere favore.</l>
<l>Magno hec ornatu et magno spectacula sumptu</l>
<l>perficit Alfonsus: sunt hic insignia queque</l>
<l>ornamenta, auro et vario contexta colore</l>
<l>et miris preclara modis, regesque tubeque</l>
<l>adsunt et proceres festa ad certamina ducunt.</l>
<l>Ad pugnam ut veniunt equites et fortia iungunt</l>
<l>corpora per campos, studio quicumque laborat</l>
<l>currere praestanti acque ictu meliore videri</l>
<l>nititur in socium. Pater hec sublimis ab alto</l>
<l>aspicit Alfonsus letumque ante ora duellum</l>
<l>apponi frangique hastas in premia gaudet;</l>
<l>ipsa iuvant proceres regum pia lumina et alte</l>
<l>impellunt animos maiori incumbere pugne</l>
<l>intrepidosque urgent contempnere vulnera et ipsam</l>
<l>crudelem necis effigiem. Succurritur hosti.</l>
<l>Cum fers ante oculos ventura pericula Martis</l>
<l>et statuis fugienda tuos, laus ultima rursus</l>
<l>hec erit, ut reges videant tua proelia et ipsa</l>
<l>leta per aethereos credant itura triumphos.</l>
<l>Matrone a muris, domine placideque puelle</l>
<l>spectant et pavide fractis terrentur ab hastis;</l>
<l>sunt et que celo faciunt sua vota precesque</l>
<l>prestant et lachrimis risuque iocoque tenentur.</l>
<l>Quatuor hic hastas forti sub pectore rumpit,</l>
<l>ille alius totidem, numerum nec alter eundem</l>
<l>complet et a posito scribuntur singula pugne</l>
<l>iudice, victori ut recte sua laurea reddi</l>
<l>possit et a certa procedant praemia lege.</l>
<l>Hic seu sorte sua, sive hoc evenerit arte,</l>
<l>bis septem Andreas Gulielmus ruperat hastas</l>
<l>impiger atque operi vigilans firmusque manebat,</l>
<l>ante nec explevit festos fortissimus orbes,</l>
<l>quam totidem totidemque iterum consumpserit et se</l>
<l>perpetue dederit fame laudique perennem.</l>
<l>Arduus ut tenero residens in gramine pastor</l>
<l>post iemem, prima subeunte estate, vagantes</l>
<l>huc illucque suas per ameni pascua campi</l>
<l>sub cantu demulcet oves, foetumque patentem</l>
<l>lanigerique gregis vestigia certa sequentem</l>
<l>prospicit atque animo gaudens sua lumina pascit</l>
<l>letaturque suo tranquilla per ocia fetu;</l>
<l>haud aliter pugnam proceresque et cetera magnus</l>
<l>aspicit Alfonsus iocundaque pectora letus</l>
<l>sub placido arridens vultu et sub fronte serena</l>
<l>explicat et feste demonstrat gaudia mentis.</l>
<l>Fecerat officium lucis pater optimus orbi</l>
<l>Phebus et optatam duxere crepuscula noctem</l>
<l>invigilantque armis proceres; tunc inclitus ipse</l>
<l>imperat Alfonsus poni certamina et alte</l>
<l>prestanti sub voce legi cui laurea pugne</l>
<l>et cui magnanimi debentur premia regis.</l>
<l>Tunc tuba confestim, vento sufflata canoro,</l>
<l>incipit et cunctis placido dat carmine signum;</l>
<l>fit requies linguis, tenuerunt ora Quirites</l>
<l>atque equites populusque omnis, stat quisque paratus</l>
<l>iudicio et claras venturo porrigit aures.</l>
<l>Hinc praeco tales mictit de pectore voces:</l>
<l>"Accipite, o proceres, quae sit sententia magni</l>
<l>iudicis ad pugnam cum totos viderit orbes</l>
<l>atque omnem recto descripserit ordine circum</l>
<l>preclarosque ictus signarit: laurea pugne</l>
<l>est merito Andree Gulielmo reddita tandem".</l>
<l>Post hec Alfonsus, tanto satiatus honore,</l>
<l>turba equitum multa laetus comitante recessit.</l></lg>

<trailer><hi rend="italic">Tercius explicit</hi></trailer></div1>
<div1><head>Libro IV</head>

<argument><p><hi rend="italic">Quartus incipit</hi></p></argument>
<lg><l>Interea, argolica penitus tellure subacta,</l>
<l>ingentes Teucer bello fortissimus urbes</l>
<l>insilit italicas, et leto remige pontus</l>
<l>barbarica sub classe fluit, scevusque tumescens</l>
<l>per mare, per terras, totum sibi quaerere mundum</l>
<l>pergit, et ausonio primum consistere bello</l>
<l>incipit, et latos complet cum milite campos</l>
<l>vicinasque premit turres et menia victor,</l>
<l>ut quos diva loco dederit Fortuna propinquos,</l>
<l>hos prius affligat scevo certamine muros.</l>
<l>Heu hominum quam lesa fides! Natura tueri</l>
<l>quos voluit genitrixque armis rebusque fovere,</l>
<l>hos ferus aggreditur populos et praemia mutat</l>
<l>inque atrum vertit sortis pia dona venenum.</l>
<l>Una parum currens terre est contermina nostre</l>
<l>terra viris armisque potens, quae Scandalibecco</l>
<l>imperio fulgens fines pars proxima servat</l>
<l>Italie, magnos non aspernata triumphos.</l>
<l>Hanc unam agreditur Teucer fortissimus hancque</l>
<l>prestantem auxiliis belloque armisque nitentem</l>
<l>obsidet, extensis circum longo ordine castris.</l>
<l>Pressa manu forti belloque excussa fameque,</l>
<l>quod quondam miseris felix prestare suevit</l>
<l>postulat auxilium; tandem pater optimus illi</l>
<l>queritur Alfonsus, cuius clementia mestos</l>
<l>oppressosque levat populos et tabida curat</l>
<l>vulnera et afflictis requiem sanctamque salutem,</l>
<l>melle magis dulcem acque omni dulcedine, praestat.</l>
<l>Orator veniens: "Rex invictissime", dixit,</l>
<l>"rex fidei cultor, rex relligionis amator,</l>
<l>quem non laude pari nostri potuere priores</l>
<l>equare atque armis tali consistere voto,</l>
<l>ni tua succurrat clementia, ni tua nostros</l>
<l>det virtus populos et leta potentia campos,</l>
<l>omnia Teucrorum scevis cecidisse sub armis</l>
<l>aspicies, pariterque Lares violabit amicos</l>
<l>ignis et advecta cedet gens itala Troya.</l>
<l>Quare, age, qui populos digna sub lege gubernas</l>
<l>et facis imperio securos vivere reges,</l>
<l>hos armis defende tuis! Te Graecia solum,</l>
<l>te solum expectat, devicta superbia nostre</l>
<l>dum titubat terre, quae iam peritura videtur,</l>
<l>auxilium victis tua magna potentia Grais</l>
<l>ni ferat et trepidis eadem det fausta Latinis".</l>
<l>Non mora, legato dantur responsa benigni</l>
<l>principis, et leta currit cum gente Palermus,</l>
<l>mille trahens secum pedites totidemque potentes</l>
<l>prestantesque equites animi virtute, sed omnes</l>
<l>assuetos armis bellique pericula passos.</l>
<l>Delius ut primum Teucris ostendere lucem</l>
<l>incipit et crebros curru conscendere montes,</l>
<l>bellicus, accitis equitum peditumque magistris,</l>
<l>agmina composuit Siculus struxitque catervas</l>
<l>et lento graditur per castra hostilia passu.</l>
<l>At duo magnanimi troes, qui obsessa tenebant</l>
<l>menia, concussi subito terrore, falanges</l>
<l>atque acies struxere suas contraque resistunt</l>
<l>viribus intrepidi, teloque animoque furentem</l>
<l>invadunt hostem siculum, tuba publica bellum</l>
<l>concinit acque omnes campo patuere caterve.</l>
<l>Hortatur socios paucis prius ipse Palermus:</l>
<l>esse armis studeant vigiles manibusque potentes</l>
<l>atque animo fortes, memores virtutis honorum,</l>
<l>et que conscriptis prestantur dona triumphis.</l>
<l>Insuper imponit legem, quod mente quod ore</l>
<l>Alfonsi regis nomen per prelia servent.</l>
<l>Hec memorans capiti galeam petit anxius et se</l>
<l>constituit bello. Teucri strinxere falanges</l>
<l>et cum magnanimis inierunt bella Sicanis:</l>
<l>arma armis resonant, strepituque et murmure celum</l>
<l>concutitur fortique animo pugnatur ubique.</l>
<l>Leta prius Siculis plausit Fortuna, caduntque</l>
<l>prime acies Teucrum fortes, primusque magister,</l>
<l>dum trepidant alii, letali vulnere fossus,</l>
<l>tellurem insultat; proceres equitesque sicani</l>
<l>acrius invadunt hostes fortisque Palermus</l>
<l>hos illosque fugat, pinguesque cadavera campos</l>
<l>complerunt. Scevo gaudet certamine Mavors,</l>
<l>exultat Siculus spoliis et sanguine gaudet</l>
<l>victor et oppressos armis exterminat hostes.</l>
<l>Iam cedunt retro Troes, ventosque secundos</l>
<l>Scandalibeccus habet, viresque et cetera magni</l>
<l>principis invicti securus in agmine laudat.</l>
<l>Heu nimium fortuna oculis inimica secundis,</l>
<l>huc illucque fluens, solita hos, pulcerrima, et illos</l>
<l>ludere mortales et dulci peste tenere!</l>
<l>Nam quantum Siculis plausit victoria primum,</l>
<l>tantum dispersit sors post mutata superbos</l>
<l>astrinxitque solo; meror vocesque sequntur</l>
<l>cum gemitu et magni venere ad gaudia luctus.</l>
<l>Sic scriptum a superis: plena dulcedine letus</l>
<l>nemo potest unquam mundoque beatus haberi.</l>
<l>Namque retrocedens, posito certamine, vires</l>
<l>barbarus accepit, lectamque ad proelia gentem</l>
<l>omnia clam duxit mediaque in nocte Palermum</l>
<l>insilit incautum, secreta in valle iacentem.</l>
<l>Vix sibi prima dedit veniens gens signa, fluuntque</l>
<l>undique per campos Troes et certa tulerunt</l>
<l>imprimis loca nota vie, post prelia pandunt</l>
<l>non dubitata neci, siculeque miserrima gentis</l>
<l>plebs ruit ad mortem, nullo prohibente, fuitque</l>
<l>par tibi, que quondam cannensibus horrida campis,</l>
<l>mors, tremis, heu, lugens tantorum morte virorum.</l>
<l>Milia quinque equites Troum, pedites totidemque</l>
<l>ceperunt armis siculas destringere turmas;</l>
<l>at misere actoniti, quamvis sua fata Sicani</l>
<l>accusent, statuere mori lucemque per agros</l>
<l>linquere et antiquum belli non perdere nomen</l>
<l>totque fidem quesitam annis vitamque perennem.</l>
<l>Consurgunt armis et crebris ictibus hostes</l>
<l>percutiunt animoque acres et vulnere pugnant;</l>
<l>ipsa dabat vires animis spes nulla salutis</l>
<l>occurrensque oculis non vane mortis imago.</l>
<l> Fortius accelerant ictus atque acrius ira</l>
<l>concutitur: Teucrum primo de sanguine tellus</l>
<l>tingitur, hinc lato circum fluit unda cruore.</l>
<l>Iamque dies primo candebat sole resurgens</l>
<l>et duro Siculi stringebant proelia ferro</l>
<l>scevaque Teucrorum resecabant pectora frustra,</l>
<l>cum subito adverso veniens de sidere troum</l>
<l>ingens turba equitum, peditum subeunte caterva,</l>
<l>excitat oppressas Teucrorum ad proelia vires</l>
<l>auxiliumque tulit victis letumque favorem</l>
<l>ostendit. Bellum, clamor luctusque cruorque</l>
<l>undique per campos, Mars undique scevus, et omnis</l>
<l>nubilus est aer, fumus cum pulvere caelum</l>
<l>eripiunt; siculos solitam prosternere campos</l>
<l>advenisse lupam per castra et bella putares.</l>
<l>Deficiunt Siculis effuso sanguine vires,</l>
<l>et iam dura manus crebro actenuatur ab ictu</l>
<l>lentaque contrahitur fesso de corpore, quamvis</l>
<l>numquam illis cecidere animi; miseranda iuventus</l>
<l>vulnera contemnens ultro petit anxia mortem.</l>
<l>Cum nova dent Teucri venientes proelia, firmi</l>
<l>intrepidique armis praestant animasque per agros</l>
<l>linqunt et stricto capiunt sua funera ferro.</l>
<l>Haec tamen aspitiens summis a montibus, iras</l>
<l>Scandalibeccus habet mestaque in mente furores</l>
<l>colligit inque urbes accepto tempore fugit,</l>
<l>custodesque iterum victus per menia ponit</l>
<l>atque amplum portis ingenti pondere ferrum</l>
<l>obicit, et madidos Teucrorum sanguine campos</l>
<l>ac bellum crudele suis mortemque reliquit.</l>
<l>Dardanide pugnant Siculisque cadentibus omnes</l>
<l>letitia exultant et mesto funere gaudent.</l>
<l>Quid faciat gens grata Deo, fessa unde favorem</l>
<l>expectare potest, aut quam sibi querere turrim,</l>
<l>aut quod consilium longa regione futurum</l>
<l>totque inter casus totque inter mesta labores?</l>
<l>Pugnat et accepto spectat cum vulnere caelum,</l>
<l>unde sibi auxilium veramque exposcere pacem</l>
<l>sola fides praestare potest tutamque salutem.</l>
<l>Ut solet, a vaenis coepit cum currere sanguis,</l>
<l>paulatim corpus, longo post tempore, vires</l>
<l>perdere et, infecto paulatim lumine, tandem</l>
<l>deficere, haud aliter caelo devota iuventus</l>
<l>deficere ipsa sibi et mundo spoliata videtur.</l>
<l>Finiat ut tandem tanti pars ultima belli,</l>
<l>acceptis secum paucis per castra Palermus</l>
<l>evasit sociis, alios servatus in hostes.</l>
<l>O quam clausa homini, quantum atque obscura videntur</l>
<l>iuditia et secreta Dei! Sunt cognita nulli;</l>
<l>quo patitur pacto tanta haec opprobria, quove</l>
<l>sidere turbato veniant haec tempora mundo,</l>
<l>quid tot bella velint, quidve impia vulnera poscant,</l>
<l>quid lacrime et genus omne necis, quid funera regum</l>
<l>et quae nunc letos sequitur victoria Teucros:</l>
<l>solus in archana volvit Deus omnia mente.</l>
<l>Nos exempla docent signantque pericula mortem</l>
<l>perpetuam, ni forte viam melioraque dona</l>
<l>et sanctum capiamus iter; doctrina Magistri</l>
<l>reddita cum lacrimis animo meliore tenetur.</l>
<l>Est sapere hoc nostrae crebro conducere menti,</l>
<l>sed mens hoc operi prima haec sapientia fertur,</l>
<l>scilicet et letos caelo visura triumphos,</l>
<l>optima quando operi procedit amica voluntas.</l>
<l>Dardanide interea, quamvis victoria primum</l>
<l>plauserit et victos veniens oppresserit hostes,</l>
<l>dum numerant socios, dum quaerunt ordine turmas,</l>
<l>ammissos lugent media plus parte ducentos</l>
<l>terque alios geminos centum; postque impia quondam</l>
<l>proelia Cannarum non est audita poetis</l>
<l>tanta hominum strages, tam magnae reddita genti</l>
<l>a tam contractis sed euntibus ordine turmis.</l>
<l>Postquam igitur tristes Teucri flevere suorum</l>
<l>funera et ardenti strinxerunt leta dolore,</l>
<l>ingentes longo confectas ordine centum</l>
<l>construxere piras motisque a pulvere Troum</l>
<l>corporibus positisque super, terraque relictis</l>
<l>quae secum sicula duxit de gente Palermus,</l>
<l>vulcanum apponunt: paulatim accensus ut ignis</l>
<l>corripuit vires, flamma stridente, per auras</l>
<l>it fumus caeloque tenus conducitur alto.</l>
<l>Ut tandem in cineres, euris cogentibus, omnes</l>
<l>ardentes abiere pirae maledictaque tellus</l>
<l>itala, confestim in caros properare penates</l>
<l>Dardanide et tanto victos cum sanguine campos</l>
<l>linquere constituunt, motisque a sidere castris</l>
<l>cum magno repetunt Grais inimica dolore</l>
<l>Pergama et extinctis iterum fit funus amicis.</l>
<l>Illa patrem plorat, dulcem vocat illa maritum</l>
<l>voce alta et lacrimis gemino dolet altera fratre,</l>
<l>haec nato: nulli minor est sua causa doloris.</l>
<l>Ingens Troia gemit, lugent matresque nurusque,</l>
<l>quaeque suum lacrimans fert ad sua funera munus;</l>
<l>postque ululant meste, vocesque ad sidera currunt</l>
<l>et cum femineo completur carmine caelum.</l>
<l>Sic quondam extinctum flevit Cassandra Chorebum</l>
<l>infelixque suum regem regina maritum,</l>
<l>impia quae tociens natorum funera vidit,</l>
<l>quorum unum ante oculos crudeli vulnere Pirrus</l>
<l>mactavit mestosque duos dedit esse parentes</l>
<l>una morte hominis, cui, ne tot funera multum</l>
<l>suffecisse putes, posita est quoque mortis imago</l>
<l>coniugis ante sui: post haec captiva videtur</l>
<l>regnorum quondam felix regina suorum.</l>
<l>I nunc et mundi miserum te crede procellis,</l>
<l>qui magno imperio fortique extolleris urbe!</l>
<l>Ut dulci a fructu foliisque cadentibus arbor</l>
<l>nudatur, plerumque ruit, radice revulsa,</l>
<l>per terram, mundi sic omnia prospera, sicque</l>
<l>quaeque cadunt, nullo aut parvo nutantia vento.</l>
<l>At cui non parva gelidum formidine corpus</l>
<l>et mens lenta fuit properansque ad menia fugit,</l>
<l>cum videt, ammotis castris, abiisse falanges</l>
<l>barbaricas tutosque omnes consistere campos,</l>
<l>exit et extinctos lacrimis explorat amicos</l>
<l>praeteritosque vocat socios comitesque fideles.</l>
<l>Insuper et crebris verba haec singultibus addit:</l>
<l>"Non potui, o quondam stantis firmissima saedis</l>
<l>causa mee et trepidantis adhuc pars maxima turris,</l>
<l>hanc mediis animam vobiscum effundere turmis</l>
<l>cumque animo meliore mori currensque per hostes</l>
<l>auxilium afflictis exquirere! Forsitan omnes</l>
<l>aut salvi aut omnes spoliati hac luce per arma</l>
<l>essemus, pariterque necis pariterque salutis</l>
<l>leta comes Fortuna foret! Seroque pericli</l>
<l>penitet et sero volvo sub pectore culpam.</l>
<l>Nunc autem restat preciosa cadavera terre</l>
<l>reddere, quando animi caelo meliore potiti</l>
<l>sunt ante ora Dei laetaque in sede locati".</l>
<l>Haec ait et lacrimans agmen sepelivit amicum;</l>
<l>post canit ad tumulum divini carmen honoris,</l>
<l>thura gerens toto nimium redolentia caelo.</l></lg>

<trailer><hi rend="italic">Quartus explicit</hi></trailer></div1>
<div1><head>Libro V</head>

<argument><p><hi rend="italic">Quintus incipit</hi></p></argument>
<lg><l>At pius Alfonsus, postquam res ordine gestas</l>
<l>accepit, quamquam ingenti mens arserit ira,</l>
<l>perque ierit fluctus ceu motus ab aggere ventus</l>
<l>cum redit in girum et denso cum pulvere caelum</l>
<l>eripit, huc illucque fluens medicante dolores</l>
<l>letitia exultat mestisque haec gaudia rebus</l>
<l>miscet et actonitos gaudet per proelia Troes</l>
<l>atque acri Siculos animi virtute peremptos;</l>
<l>verum odia in Teucros et magnas aggregat iras</l>
<l>incenditque animum bello, classique futurae</l>
<l>pervigilat noctes et toto pectore fervet.</l>
<l>Maxima cum quondam properaret Graetia Troiam</l>
<l>perdere et ultores totoque exquireret orbe</l>
<l>fortia per campos heroum corpora et omnes</l>
<l>insignes animos ad leta pericula duci,</l>
<l>quo possent armis gentem superare superbam</l>
<l>amissamque Helenam lugenti afferre marito,</l>
<l>cauta Thetis natum Liconidi adduxit Achillem</l>
<l>virgineumque tulit vultum formamque virilem</l>
<l>lusit et extensa clausit genitalia veste.</l>
<l>Tunc ait: "O regum Liconides norma ducumque,</l>
<l>rex equi cultor, rex prudentissime terris,</l>
<l>cui pater omnipotens summam concessit honesti</l>
<l>totque dedit natas sub virginitate pudicas,</l>
<l>hanc, tibi si libeat, crudelia saepe minantem</l>
<l>proelia et in gestus tendentem saepe viriles,</l>
<l>addo tuis, Liconide, atque unam tempore parvo</l>
<l>committo donec rediens ego pauca revisam,</l>
<l>quae regnis illata meis mea sceptra requirunt.</l>
<l>Quae peto, redde, precor, timide da munera matri</l>
<l>virgineoque iube tecum hanc consurgere coetu".</l>
<l>Dixit et incluse iunxit sua labia linguae.</l>
<l>Tunc senior Thetidi rex hac est voce loqutus:</l>
<l>"O Thetis, antiquo veniens a sanguine regum,</l>
<l>cui decus omne fuit, rerum cui gloria cessit,</l>
<l>non labor est longus mecum impetrare quod optas</l>
<l>et tua vota sequi, quamvis orbata marito</l>
<l>nuper ab extincto, sua stat reverentia mecum.</l>
<l>Gratulor atque iterum laribus succedere nostris</l>
<l>virgineoque meo conduci hoc agmine doctam</l>
<l>materna virtute tuam summo ordine natam".</l>
<l>Accipit anguineum placido cum pectore donum</l>
<l>hocque inter castas senior iubet ire puellas</l>
<l>regalesque suas occluso crimine natas.</l>
<l>O quanta est animis hodie comperta malignis</l>
<l>fraus invisa bonis sed non odiosa tirannis!</l>
<l>Non laus, non virtus, nec res sine labe videtur</l>
<l>utile ni sanctum cum laude sequatur honestum.</l>
<l>Virginibus virgo datus est sed tempore parvo</l>
<l>virgo nec inventus, non altera virgo reperta est.</l>
<l>Tunc scelus omne subit, tunc laxis undique habenis</l>
<l>fit via criminibus, facies cum credita honesti</l>
<l>non suspecta oculis animisque altissima cunctis,</l>
<l>propter pallentem tenui de cortice fumum</l>
<l>fallentemque habitum et fictae contraria vitae,</l>
<l>praebet saecuros ad crimina quaeque lacertos.</l>
<l>Illa ingens virtus et magno digna Catone</l>
<l>nobilitas animi, cum nulli credita fraudi</l>
<l>propter firmatos a consuetudine mores</l>
<l>antiquamque fidem et veteris vestigia veri</l>
<l>fallere dum posset, vulgi cessante querela,</l>
<l>omnibus illesum semper servavit honestum;</l>
<l>non Phedra Ipolitum potuit corrumpere castum</l>
<l>Virgineamque auro romanus flectere quondam</l>
<l>Appius, offitio insignis sed pectore fedus.</l>
<l>O quam grata Deo, quantum est gratissima mundo</l>
<l>virginitas animi! Non tu, Lucretia, mentem</l>
<l>fedasti, quamvis corpus mortale tulisset</l>
<l>gaudia vaesani subito fugientia furti!</l>
<l>Illa ubi nunc probitas? Ubi nunc firmissima mentis</l>
<l>turris ab antiquis non expugnata tirannis?</l>
<l>Non potuit quondam nisi creditus ante Diana</l>
<l>Iupiter optatos ad se deflectere vultus</l>
<l>virginis et precibus mentem violare pudicam,</l>
<l>nec pedibus celerem Phebus comprendere laurum;</l>
<l>Inache, habes caram turpi sine crimine natam,</l>
<l>non sua lesa fides, potuit mens casta videri</l>
<l>atque opere a tanto magno dignissima caelo,</l>
<l>vim licet intulerit lati pater optimus orbis</l>
<l>Iupiter et castum compraesserit inguine pectus.</l>
<l>Dum mens firma operi, tua sit tibi cara voluntas,</l>
<l>exitus in partes sine labe revolvitur omnes.</l>
<l>Magnanimum interea bello querebat Achillem</l>
<l>Graetia dardanio contra ardua menia Phebi</l>
<l>et Priami imperium; lecti facundus Ulixes</l>
<l>Titidesque comes totum cepere per orbem</l>
<l>currere et ardenti siciunt cum pectore magnum</l>
<l>Eaciden, clausum tectis pannisque latentem.</l>
<l>Non secus ammissam nuper sub montibus altis</l>
<l>luminibus praedam quaerit venator acutis</l>
<l>per campos et prata, ruens huc anxius illuc,</l>
<l>nunc canibus fidens, positis nunc retibus, ardens</l>
<l>ante oculos illam per leta cacumina poni.</l>
<l>Huc illucque fluit socio contentus Ulixes</l>
<l>exitioque urbis magnum speculatur Achillem;</l>
<l>cumque peragrassent vasti loca devia mundi,</l>
<l>per mare perque urbes, campos, magalia, turres</l>
<l>currentes, quaesita ullis est reddita numquam</l>
<l>praeda oculis. Tandem Liconidis regia poscunt</l>
<l>tecta, ubi magnanimus scevusque latebat Achilles:</l>
<l>Deianira illum, senioris filia regis,</l>
<l>appraehensum mediis vinctumque tenebat in ulnis.</l>
<l>Hos inter dulci Venus est dea cognita furto</l>
<l>et gravida amplexu tandem reperitur Achillis</l>
<l>virgo, olim tali non umquam craedita mostro.</l>
<l>Nulla animis virtus, nulla est fidentia rebus,</l>
<l>omnia criminibus, viciis prona omnia, quaeque</l>
<l>in duros abeunt hominum commertia morbos.</l>
<l>Haec tu casta pio poteras patefacta parenti</l>
<l>reddere et in tutos procedere, filia, gressus,</l>
<l>cum primum est oculis tibi vir manifestus Achilles.</l>
<l>Femina quae vires hominum, quae femina laudes</l>
<l>substinet et pectus quae servat casta pudicum?</l>
<l>Vix inter centum vixque inter milia centum</l>
<l>una colit terras sapiens aut femina fortis.</l>
<l>Spina latens herbis lectique domestica serpens</l>
<l>fonsque vetus scelerum radixque intensa malorum</l>
<l>femina, quae extinctos ad proelia suscitat ignes</l>
<l>estque malum terris geminans zizania semen,</l>
<l>lingua expers pacis diraque Thesiphone peior.</l>
<l>Belli causa fuit quondam tibi femina, Troia,</l>
<l>bellum ingens homini crudeliaque arma minatur</l>
<l>femina et in festos confert sua tela penates.</l>
<l>Omnis causa mali, fel dulce et dulce venenum</l>
<l>femina, quae lites secum tenebrosaque secum</l>
<l>argumenta gerit, lacrimas odiosaque portat</l>
<l>iurgia et incertas certo dat vulnere mortes.</l>
<l>Femina cum primum viciasset prima parentem</l>
<l>nostraque perpetuis posuisset corpora flammis,</l>
<l>una iter in caelum nobis tulit, una salutem</l>
<l>perpetuosque lares, cuius reverentia tantum</l>
<l>me tenet, ut vestros repetentes carmina morbos</l>
<l>praeteream taceamque omnes in lite libellos.</l>
<l>Ergo, ubi cum socio regalia cautus Ulixes</l>
<l>tecta simul subeunt, ducibus vicina pelasgis,</l>
<l>rege salutato, dextras iunxere vicissim</l>
<l>accepitque duces animo rex letus amico.</l>
<l>Hic est, Troia, tuis flammis inventus Achilles,</l>
<l>menibus exicium sacrisque penatibus ingens,</l>
<l>et via longa armis multisque petenda periclis</l>
<l>terrarum et pelagi; tanti tibi causa doloris</l>
<l>penarumque fuit tanteque occasio cladis</l>
<l>in castris cautus causisque disertus Ulixes.</l>
<l>Nam simul adduci sua post convivia natas,</l>
<l>rerum harum ignarus, Liconides iussit et omnis</l>
<l>ante oculos veniens patuit chorus: inclita proles</l>
<l>altior est Thetidis cunctis manifesta puellis,</l>
<l>quae non femineo posset fore credita vultu,</l>
<l>quamquam habitum veniens moremque tulisset eundem.</l>
<l>Non possunt aliena diu simulataque longis</l>
<l>vivere sideribus; moritur fraus tempore parvo</l>
<l>et perit in niveis fucata nigredo ligustris.</l>
<l>Non latuit longo factus bos Iupiter olim</l>
<l>tempore nec fratris natus deus ipse Cupido,</l>
<l>cum regina illum, troiano munere gaudens</l>
<l>amplexuque ardens, placido sub pectore cepit.</l>
<l>Extemplo fraudem et mentite virginis ora</l>
<l>ardentesque oculos et brachia novit Achillis</l>
<l>qui linguam atque artes aliis largitur, Ulixes,</l>
<l>et tandem, appositis coram Liconide suisque</l>
<l>muneribus, clipeus manibus cum motus Achillis</l>
<l>illarumque forent teneris gestanda puellis,</l>
<l>post multas laudes et docte praemia linguae</l>
<l>Dulichie populo ingenti ducibusque pelasgis,</l>
<l>qui vitam exponunt hostes et Pergama contra,</l>
<l>arsit achilleum tanta dulcedine pectus</l>
<l>verborum, famam et laudes pariterque triumphos</l>
<l>mente subit; comiti tacitus subridet Ulixes.</l>
<l>Illum autem ardentem ferroque animoque ruentem</l>
<l>ad bellum (rapte tanta est iniuria praede</l>
<l>tantaque troiani capiundi gloria belli)</l>
<l>Deianira oculis, vultu lacrimisque moratur,</l>
<l>quin etiam nutus centum manifestaque centum</l>
<l>signa dedit, castis non convenientia nimphis.</l>
<l>Quid faciat dubitat: numquam est sententia nostri</l>
<l>firma animi, gemina illi quando occasio surgit.</l>
<l>Hinc amor, hinc rerum gestarum gloria pugnat.</l>
<l>Telamachi hunc tandem placido pater increpat ore:</l>
<l>"Eacide, o divum et veterum stirps inclita regum,</l>
<l>unde trahis clarum toto super ethere nomen,</l>
<l>quid facis hoc dudum vili sub tegmine tectus,</l>
<l>quidve studes Grais ascondere nomen Achillis</l>
<l>teque tibi adversum tanto praebere timore?</l>
<l>Non sedet in plano sublimis et inclita virtus,</l>
<l>praecipiti est affixa loco, frustraque timemus</l>
<l>proxima quae nostrae sunt nostra pericula laudi.</l>
<l>Non opus est requie ducibus, non hospite, longos</l>
<l>qui bene det somnos, posita nec divite mensa</l>
<l>deliciisque novis; castris inimica virorum</l>
<l>ocia dant animos molles mentemque resolvunt</l>
<l>enervantque omnes solido de corpore vires</l>
<l>et demum mala quaeque docent. Requiescit in aula</l>
<l>femina, magnanimus dux sub fervore geluque,</l>
<l>imbribus et timidam luna faciente quietem;</l>
<l>nunc hos, nunc illos festinat linquere campos</l>
<l>itque hospes quocumque novus, dat castra movetque</l>
<l>uno saepe die; domino sub Marte ministrat,</l>
<l>qui vigiles iubet esse suos, servitque saluti</l>
<l>et cum vulneribus virtutum praemia querit</l>
<l>perpetuumque sibi per mille pericula nomen.</l>
<l>Exue femineos ad mundi praemia vultus</l>
<l>signatumque tibi propter tua proelia caelum,</l>
<l>et corpus mihi redde tuum! Te Graetia regem,</l>
<l>te regem expectat Graie est quae proxima terre</l>
<l>tellus et totus properans ad Pergama mundus!".</l>
<l>Ille autem, abiecta longa de corpore veste,</l>
<l>quantus erat patuit mundo manifestus Achilles.</l>
<l>Mirantur tergum, mirantur brachia, vultum</l>
<l>cruraque cum manibus natumque ad vulnera corpus,</l>
<l>exiciumque urbis Troie Priamique sepulchrum.</l>
<l>Conscendunt puppes patriaeque ad litora leti</l>
<l>remorum auxilio placata per equora currunt.</l>
<l>Quid mea scripta sonent? Ne tu me vana loquentem,</l>
<l>Troia, putes, mea non nudis cape carmina verbis.</l>
<l>Ingenti bello subito es peritura sub armis</l>
<l>principis invicti; non est querendus Achilles,</l>
<l>non tibi cum socio sapiens occurret Ulixes</l>
<l>Aiacesque duo geminique ad proelia fratres</l>
<l>totque duces quondam: pro tot tibi regibus unus</l>
<l>sufficit Alfonsus. Veterum sapientia regum,</l>
<l>consilia, arma, decus pecorumque ingentia gestis</l>
<l>terga data atque operi magno cecidere: triumphat</l>
<l>Alfonsus sepelitque duces pater optimus omnes,</l>
<l>cuius ab imperio caelo sublimis ab alto</l>
<l>orta est pax terris Martisque ingentia tectis</l>
<l>arma latent Italique colunt arbusta viasque.</l>
<l>Firma animi requies illo populique patresque</l>
<l>nutantesque aquile legesque urbesque tenentur;</l>
<l>hunc velut antiqum numen, velut orbis adorant</l>
<l>unum omnes lumen populi, genus omne latinum</l>
<l>vicinumque sibi sola hac spe et munere vivit.</l>
<l>Quod si fata meis tribuissent serta libellis</l>
<l>et quondam siculis quae concessere poetis</l>
<l>maioresque animo vires et Apollinis antrum,</l>
<l>divinum redolens carmen, mentemque Sibille,</l>
<l>maius opus calamis maioraque gesta, tuisque</l>
<l>victa foret semper mea felix musa triumphis!</l>
<l>Ergo potest merito tua scaeva potentia, Teucer,</l>
<l>in castris trepidare tuis et bella timere,</l>
<l>quae vicina tuae diversa per aequora morti</l>
<l>adveniunt properantque tuos delere penates.</l>
<l>Non tibi cum ducibus sunt arma adeunda pelasgis,</l>
<l>nec cum dardanio festis in sanguine Penis</l>
<l>extinctam propter crudeli vulnere Didon;</l>
<l>non tibi Palladium celsa de Palladis arce</l>
<l>cum Titide suo manibus violentus Ulixes</l>
<l>sanguineis rapiet; non rursus ficta Sinonem</l>
<l>audentem aspicies nec tractam ad nubila molem</l>
<l>decipientis equi, quem tu per menia ductum</l>
<l>funeribus miseranda tuis et fletibus olim</l>
<l>cepisti, quamvis Phebi tua pectora contra</l>
<l>ardens Lacaon dederit sua vota sacerdos.</l>
<l>Altera castra tibi maioraque bella parantur</l>
<l>armaque cum populis nunc altera et altera rursus</l>
<l>pectoribus tormenta tuis, que maximus ipse</l>
<l>digerit Alfonsus Martis per prelia secum:</l>
<l>illa tuae subito venient dimissa ruine</l>
<l>et morti coniecta tuae. Nunc ultima Teucros</l>
<l>fata trahunt miserosque urgent discedere terris.</l>
<l>Ut leo cum gradiens animalia punicus inter</l>
<l>cuncta subesse sibi gaudet spoliosus et unus</l>
<l>per medium rugiens securus obambulat agmen,</l>
<l>supposita cauda illa scilent terraque quiescunt</l>
<l>ostenduntque oculis habeant quem mente timorem;</l>
<l>sic inter reges, sic inter castra patresque</l>
<l>militat Alfonsus sicque inter menia Troie</l>
<l>aspicitur solusque omni ratione timetur.</l>
<l>Si quondam audisset iudex sua proelia Minos</l>
<l>et toti manifesta orbi sua gesta ducesque</l>
<l>devictos et regna sibi quaesita, dedisset</l>
<l>iudicium Alfonso, sociis lis nulla fuisset</l>
<l>orta tribus, foret haec sententia nulli</l>
<l>suspecta et laetos caperet memoranda triumphos.</l>
<l>Quare, age, qui terras atque inclita sceptra gubernas</l>
<l>Neptuni celosque omnes et sidera noscis</l>
<l>infectumque oculis solem atque absconsa sororis</l>
<l>cornua bina suae, longas noctesque diesque</l>
<l>et rerum causas, doctorum et scripta priorum,</l>
<l>perfice quod ceptum est letumque adducito finem!</l>
<l>Hic labor, hic laudes, hic sunt sua praemia gestis</l>
<l>rebus et optatos hic dat tua Roma triumphos!</l></lg>

<trailer><hi rend="italic">Quintus explicit</hi></trailer></div1>
<div1><head>Libro VI</head>

<argument><p><hi rend="italic">Sextus incipit</hi></p></argument>
<lg><l>At ferus ut sensit, fractis legionibus, omnes</l>
<l>a castris rediisse duces caedemque suorum</l>
<l>ingentem atque hostes duro sub Marte peremptos</l>
<l>vivere et effuso caelum peciisse cruore,</l>
<l>virtutum impatiens harum vel sanguinis ultor</l>
<l>Teucrorum effusi, nimio fervore tumescens,</l>
<l>non parvas animo concepit barbarus iras,</l>
<l>at fremit in christos iterumque ad proelia turmas</l>
<l>imperat ire novas et claros arte magistros.</l>
<l>Vindictam exclamans et dentibus impia frendens</l>
<l>funera, militibus leges, legionibus arma</l>
<l>constituit longoque monet sermone falanges,</l>
<l>ortans ne redeant nisi victis hostibus et ni</l>
<l>morte Latinorum sanguis per proelia currat;</l>
<l>plura iterum repetens veterumque exempla parentum</l>
<l>commemorans, tandem haec ornato carmine subdit:</l>
<l>"Evandri quondam natum Pallanta superbus</l>
<l>imparibus iuvenem Turnus iugulavit in armis;</l>
<l>hinc tros Eneas generum mactasse Latino</l>
<l>dicitur, hoc illi iuncta est Lavinia coniunx:</l>
<l>sic vos vindictam, sic vos properate cruorem</l>
<l>fundere et ammissum per proelia quaerere nomen!</l>
<l>Hic labor, haec virtus, si quando iniuria facto</l>
<l>incidit, hanc armis gestisque extinguere rebus</l>
<l>et cum perpetuis penitus delere triumphis.</l>
<l>Ite, animo fortes, Teucrumque asperrima caelo</l>
<l>arma date et belli morem pater instruat Hector!".</l>
<l>Dixerat, utque abeunt tormenta ingentia mittit,</l>
<l>quae possent turres atque ardua menia terrae</l>
<l>deicere et populos terrere in bella latinos.</l>
<l>At pius Alfonsus collectam in litore classem</l>
<l>expedit; hanc armis, hanc omni remige munit,</l>
<l>quae non romanis concederet aequora corvis,</l>
<l>felix barbaricos subito visura triumphos;</l>
<l>insuper invictas turmas fortesque falanges</l>
<l>explicat in terris atque omni milite campos</l>
<l>complet et ad bellum vicinas excitat urbes,</l>
<l>terreat ut fortes congesta potentia Teucros</l>
<l>impellatque animos retro retroque recedat</l>
<l>semper principibus nocitura superbia magnis.</l>
<l>Heu, quam sancta Fides terris, quantum optima Christi</l>
<l>munera dissipiunt! Non caeli gaudia nostros</l>
<l>afficiunt animos, nec dultia praemia mentes,</l>
<l>pectora nec requies, cum tot dent proelia Troes</l>
<l>crebraque tot nobis totque impia vulnera totque</l>
<l>funera et actonitos duro sub Marte Quirites</l>
<l>totque duces, proceres urbesque in pulvere ductas</l>
<l>et populos servos, consumptis menibus, et sit</l>
<l>extinctum imperium! Non impia Genua scaevos</l>
<l>Christi hostes putat esse suos: favet improba rebus</l>
<l>et pretio exultans favet auxiliaribus armis,</l>
<l>solaque de tantis venientem ad proelia Teucrum</l>
<l>adiuvat et letos ostendit ad omnia vultus</l>
<l>datque opibus captis ducibus contraria nostris.</l>
<l>Aspicit hanc animo regum pater optimus unam</l>
<l>errantem Alfonsus tacitasque extendere palmas</l>
<l>sentit et in casus letam procedere nostros</l>
<l>nostraque velatis properare ad funera cultris;</l>
<l>hanc videt immitem nostro gaudere dolore</l>
<l>fortunasque sequi Troum zephirisque secundis</l>
<l>plaudere et in terris omnem sperare salutem</l>
<l>esse procul nobis, iterum nec surgere christos</l>
<l>nec posse extinctas armis attollere vires.</l>
<l>His contenta malis falsisque facillima tantis</l>
<l>credere, quae vanam delectant undique mentem,</l>
<l>pascitur a vento votoque tenetur inani.</l>
<l>Falleris, urbs varios arcus succincta colores,</l>
<l>atque aliter sentire potes cum colligit omne</l>
<l>iuditium secum tua mens et pectora sensus</l>
<l>sollicitent capitisque tui nec dormiat ordo!</l>
<l>Olim praesidium tua lesa potentia sensit</l>
<l>principis invicti, cum, motis menia contra</l>
<l>civibus, Alfonso censum miseranda ferebas,</l>
<l>ne captiva fores vel ne peiora videres</l>
<l>quae fortuna solet dubiis ostendere rebus.</l>
<l>Urbs domina in terris et praestantissima quondam</l>
<l>Roma fuit solioque ingens tot sceptra gerebat</l>
<l>quot sua mundus habet, claros quo tempore cives</l>
<l>orbis quaestores tenuit morumque magistros.</l>
<l>At sua post paucis tribuit Fortuna diebus</l>
<l>tempora et in cives moverunt proelia cives</l>
<l>inque suum gessit fratrem sua brachia frater</l>
<l>et socer in generum: tunc primum cara videri,</l>
<l>saepe salutari privata pecunia coepit;</l>
<l>tuta animi requies et spes firmissima, virtus</l>
<l>occidit et sanctos leserunt crimina mores</l>
<l>cumque suis titulis cecidere piacula patrum;</l>
<l>graeca fides periit, periit romana, subactis</l>
<l>legibus, et regnant raptum, violentia, furtum;</l>
<l>publica res moritur, moritur privata, togatis</l>
<l>arbitrio exclusis; non res est tuta theatri</l>
<l>privateque domus, non sancti est cura senatus,</l>
<l>cura Deis olim grata immortalibus urbis,</l>
<l>incepta auxiliis studiisque frequentibus aucta;</l>
<l>undique tela sonant et scaevis vivitur armis</l>
<l>concutiuntque urbem diversa pericula totam;</l>
<l>imperium tantis quaesitum viribus et tot</l>
<l>bellorum studiis et tot sudoribus ante</l>
<l>corruit et totis ceciderunt atria caeris.</l>
<l>Nil nunc tale tibi, non sunt tibi, Genua, fixa haec</l>
<l>vulnera: ab Alfonso cepisti, ingrata, favorem</l>
<l>ne tu mesta fores et ne tua menia terrae</l>
<l>corruerent. Tantis gaudes erepta ruinis,</l>
<l>audes, infelix, meritis occurrere tantis</l>
<l>infesta, et terris tantum committere crimen,</l>
<l>quaesitum ut meritis aurum ventosa negares</l>
<l>et capite erepto fieres adversa patenti</l>
<l>imperio magnoque tuo contraria regi,</l>
<l>unde tibi auxilium tulerit victoria tantum.</l>
<l>Proh scelus! Humanis quanta est iniuria rebus</l>
<l>quantaque non equo redduntur pondere, quanta</l>
<l>praestita mensura non conceduntur eadem!</l>
<l>Non tu leta fores, nec tu tua menia felix</l>
<l>aspiceres, morti subiteque obiecta ruinae,</l>
<l>ni tua magnanimus fovisset proelia primum</l>
<l>Alfonsus secumque ardens tua vota tulisset;</l>
<l>pro quibus est meritis totis tua cognita terris</l>
<l>summa lues animi mentisque nigerrima labes.</l>
<l>Mens ingrata Deum mundique miserrima fratres</l>
<l>ledit et est sanctis animisque inimica beatis.</l>
<l>Fedius hoc vicio nichil est: comburitur igni</l>
<l>area, mens homine ingrato, clementia caeli</l>
<l>fonsque Dei pietate fluens currensque per agros,</l>
<l>dulcis aquae fluvius, vicio siccatur eodem.</l>
<l>Cur igitur latras? Num nota potentia magni</l>
<l>principis adversas non suffectura falanges</l>
<l>perdere et excussas pelago demergere puppes</l>
<l>Teucrorumque omnes penitus confundere vires</l>
<l>consiliis armisque suis? Si Pergama quondam</l>
<l>rege sub Alfonso Xanctum prope castra tulissent,</l>
<l>non tam dura armis vidissent proelia Troes,</l>
<l>nec tantum absentes coniunx quoque graeca maritos</l>
<l>flevisset; prima cecidissent menia bruma,</l>
<l>menia quae magnus construxit ad ethera Phebus.</l>
<l>Non opus ultra armis regemque ad proelia Resum</l>
<l>mittere equos frustra, et frustra per bella fuisset</l>
<l>ad tua magnanimum, Cassandra, venire Chorebum</l>
<l>coniugia atque ultro, te capta, incurrere mortem;</l>
<l>non foret a Pirro tumulo iugulata parentis</l>
<l>virgo olim in terris pulcerrima, sanguine cuius</l>
<l>placati zephiri classem traxere Micenis.</l>
<l>Cede igitur retro: non sit tua scaeva voluntas</l>
<l>nec tam cara tibi quantum modo cara videtur.</l>
<l>Quam ledunt mores non est constantia virtus.</l>
<l>Effuge et hanc omnem penitus de pectore pestem</l>
<l>excutias moveasque tua de mente venenum</l>
<l>inque aliam curras sedem, quae certa saluti</l>
<l>creditur esse tuae, cum praebeat altera mortem.</l>
<l>Propositum sapiens mutat sine labe, futurum</l>
<l>praevidet et cautus ventura pericula vitat:</l>
<l>quanta sibi quondam sapiens vitavit Ulixes</l>
<l>adversa in castris, et quae post diruta Troiae</l>
<l>menia et extinctum multo cum sanguine bellum?</l>
<l>Quanta olim ornato virtutum prima Lucullo</l>
<l>auxilia in terris tribuit prudentia? Quanta</l>
<l>Actilio ad mortem redeunti? Multa Catoni</l>
<l>pluraque caesareis concessit amica triumphis.</l>
<l>E contra multis stulta insipientia mortem</l>
<l>perniciemque tulit: veterum decreta parentum</l>
<l>testantur scripto meminisse pericula tergo.</l>
<l>Non tu, scaeva, potes simulare haec carmina mentem</l>
<l>aut pectus latuisse tuum: sunt cognita quaeque</l>
<l>suntque animo manifesta tuo rescripta priorum</l>
<l>et decreta patrum veterisque annosa Ligurgi</l>
<l>pagina sunt tecum, pro quo dant pondera leges</l>
<l>criminibus maiora tuis. Quando omnia nosti,</l>
<l>conscia iudicii culpa peiore teneris</l>
<l>et seges est scelerum magis affligenda tuorum.</l>
<l>Non tibi sunt oneri nec te et tua pectora ledant</l>
<l>carmina et in tergo depicta iniuria, cum tu</l>
<l>captivam imperii conductis navibus urbem</l>
<l>fecisti et Teucros optata in castra tulisti,</l>
<l>unde urbem assiduis coeperunt perdere telis</l>
<l>et cum tormentis ad fortia menia missis.</l>
<l>O quibus in terris tua mens capienda poetis</l>
<l>et tua quo veniunt scribenda negocia versu!</l>
<l>Scilicet ante omnes sua quondam scripsit Homerus</l>
<l>et quondam ante omnes sua pulcra poemata noster</l>
<l>Mantuus: hic Graecos superavit et ille Latinos,</l>
<l>Virgilius, regum et romanae gloria linguae.</l>
<l>Hi duo te meritis et tot tua gesta notarent</l>
<l>carminibus facerentque omni vulgata per orbem</l>
<l>tempore, et antiquis iuncta esset fabula ceris</l>
<l>haecque eadem populis iret patefacta futuris.</l>
<l>At pater Alfonsus, quamvis sine lumine caecam</l>
<l>ire urbem videat, nulloque arcente magistro</l>
<l>huc illucque vehi, fractoque temone teneri</l>
<l>oppositam ventis, clausamque in pectore pestem</l>
<l>et Troum tota vestigia mente fovere</l>
<l>insidiasque omnes animi sparsumque venenum</l>
<l>visceribus, crudele odium, nec posse scelestum</l>
<l>propositum mutare suum, sancto ordine regum</l>
<l>constituit, vero motus pietatis amore,</l>
<l>urbem consiliis verboque animoque monere</l>
<l>ut si forte ingens posset de pectore vulnus</l>
<l>vellere, et auxilio meste fore proximus urbi,</l>
<l>quo Christum acciperet, Teucros et Pergama prudens</l>
<l>vitaret, fugeretque animi virtute dolendum</l>
<l>crimen et insidias animi propelleret omnes,</l>
<l>sancta Dei legio, mutatis moribus, illam</l>
<l>aspiceret caeloque omni gauderet aperto.</l>
<l>Quod si forte aliud sua sors non leta tulisset,</l>
<l>nota Deo magni mens esset principis et sic</l>
<l>conspecta in populis atque omnibus inclita terris,</l>
<l>ut, quamvis voto res non successerit, illa</l>
<l>sancta videretur, totusque tumesceret orbis</l>
<l>has contra insidias urbemque adversus iniquam.</l>
<l>Heu, quam scepta malis et mens infecta veneno,</l>
<l>circumfossa odiis circumque oppressa scelestis</l>
<l>iudiciis, patribus carisque inimica magistris,</l>
<l>frigida consiliis et pigra incedit honestis,</l>
<l>fixaque proposito plus aspide surda videtur!</l>
<l>Quin etiam, infelix, contra sua castra repugnat</l>
<l>et magis audita secum ratione tumescit</l>
<l>inque omnes agitur fluctus et sordida praeceps</l>
<l>crimina, praecepto nulli parere parata,</l>
<l>at cum consiliis peiora pericula nutrit</l>
<l>maioresque intus foveas maioraque cladis</l>
<l>vulnera, et infecto crescit sub pectore pestis.</l>
<l>Nil prosunt stomaco viciato dultia; si quae</l>
<l>mittuntur, subito posita dulcedine acescunt.</l>
<l>Auribus occlusis populis oratio frustra</l>
<l>funditur et frustra clamat qui pulpita scandit.</l>
<l>Sobrius invanum nostram paritura salutem</l>
<l>praedicat, atque hospes, clausa est cum ianua retro,</l>
<l>progrediens alio signata palatia querit,</l>
<l>quae pateant valvis secura duabus apertis.</l>
<l>Non recipit medicos quaecumque infirma videtur</l>
<l>mens, solio tumefacta suo: si quando monetur,</l>
<l>icta quasi clamat, veluti percussa resistit,</l>
<l>vimque pati, imperium et sua perdere iura videtur,</l>
<l>pareat auditis quociens conversa magistris.</l>
<l>Quanto igitur melius sapiens Theopompus et omni</l>
<l>pollens consilio, sceptro solioque refulgens,</l>
<l>ille senatores adscivit regibus olim</l>
<l>primus apud Spartam et, quamvis a coniuge cepit</l>
<l>pro natis querula convitia, sanctio mansit</l>
<l>robore firma suo, quae nostro tempore felix</l>
<l>vivit, et in caros transibit amica nepotes.</l>
<l>Tu tamen, infelix, non depositura superbos</l>
<l>praecipitesque animi fluctus mentisque furorem,</l>
<l>Genua, firma manes nulloque auctore moveris,</l>
<l>qui mentem allitiat verbis et saepe monendo</l>
<l>succurrat capiti! Videas, temeraria, quantum</l>
<l>auxilio praesint memores lepidique Catones,</l>
<l>virtute, ingenio studioque animoque nitentes,</l>
<l>cum quibus imperium, reges et sceptra tuentur,</l>
<l>seque suosque fovent et recte caetera complent!</l>
<l>Flecte tuos oculos animo: non vivitur armis.</l>
<l>Nil prodest egris medicorum potio, quando</l>
<l>non curaturo languescunt corpora morbo.</l>
<l>Quid quondam armatum sanctum, Cathelina, senatum</l>
<l>te monuisse fuit? Quid longa oratio magni</l>
<l>consulis et dulci tua mens percussa lepore,</l>
<l>ac tociens urbis repetita pericula crebris</l>
<l>vocibus? In patriam monitus fera tela tulisti</l>
<l>et bellum civile tuis, sententia peior</l>
<l>consiliis tua facta suis, postque horrida Rome</l>
<l>proelia et exitium praeceps clademque tuorum,</l>
<l>poena tibi tandem multo cum sanguine mors est.</l>
<l>Non capiunt sanctos stultorum crimina mores</l>
<l>officiuntque animis sapientum dicta superbis.</l>
<l>Non potuit lenire tuos, Iugurta, furores</l>
<l>mente potens Scaurus, rapidum nec vincere pectus</l>
<l>aspectus patriae, non crebra oratio patrum,</l>
<l>quos tibi vel melius visum est confundere donis</l>
<l>muneribusque datis, quam mentem avertere ceptis.</l>
<l>Te merito vinctum dimisit ad ardua Romae</l>
<l>menia vir fortis Marius, bis consul et absens</l>
<l>descriptus: tante tua praeda occasio laudis,</l>
<l>ut romana omnis fortuna fuisset in illo,</l>
<l>quamvis nobilitas lepidis contraria votis</l>
<l>afforet et gestis occurreret emula rebus.</l>
<l>Postquam igitur princeps amplis racionibus urbem</l>
<l>permonuit duxitque omnes in pectore causas,</l>
<l>quae possent tigres atque impia corda leonum</l>
<l>mollire, et scilices fortes ac ferrea quaeque</l>
<l>rumpere, et in legem viciatum reddere pectus,</l>
<l>signavitque viam rectam, crebrisque vocavit</l>
<l>consiliis iterum atque iterum maiore cathena,</l>
<l>illa nec Alfonso lingua nec mota diserta</l>
<l>firmavit mentem et scelerum fomenta suorum</l>
<l>faucibus occlusit maiusque in pectore vulnus</l>
<l>nutrit et est animo Christi, miseranda, rebellis,</l>
<l>et tandem invicti regis decernitur hostis.</l></lg>

<trailer><hi rend="italic">Sextus explicit</hi></trailer></div1>
<div1><head>Libro VII</head>

<argument><p><hi rend="italic">Septimus incipit</hi></p></argument>
<lg><l>Postquam <hi rend="italic">alfonseis</hi> scripta est, urbs impia terris</l>
<l>militibusque inimica suis suspectaque tantis</l>
<l>fertur et in tantum processit perfida crimen.</l>
<l>Undique aragoneis miscetur navibus equor</l>
<l>ausonium, letoque fluit sub remige puppis</l>
<l>regia et adversos pelagi tutissima fluctus</l>
<l>sub duce ducta suo ratibusque superba ministris</l>
<l>navigat hostilesque iterum defertur ad oras.</l>
<l>Nunc mare, nunc portus, nunc mestas circuit urbes,</l>
<l>obvia nunc ratibus, positis nunc obvia turmis,</l>
<l>dumque altas turres et fortia menia felix</l>
<l>diruit, Alfonso semper dat leta triumphos;</l>
<l>nocte dieque vigil magnoque accensa favore,</l>
<l>huc illucque agitur vacuamque meatibus urbem</l>
<l>obsidet. In magno servatur mesta dolore</l>
<l>Genua et afflicto mittit de pectore questus</l>
<l>ingentes pariterque auris suspiria donat,</l>
<l>navibus et turmis non officientia nostris.</l>
<l>Altera pars classis Teucros domitura superbos</l>
<l>mittitur, et magni divisa potentia regis</l>
<l>in partes felix fortisque adducitur ambas,</l>
<l>quamvis dimissis terra legionibus ante</l>
<l>horrida cum signis posuissent castra falanges.</l>
<l>In quascumque procul sua mittit brachia currens</l>
<l>occeanus terras, spatiosus semper et ingens,</l>
<l>alveus in partes aeque dilabitur omnes</l>
<l>inque procellosos abeunt paria equora fluctus;</l>
<l>sic pater Alfonsus sua tendit brachia, sicque</l>
<l>fortia delectis consistunt equora nautis</l>
<l>castraque militibus, sua vasta potentia turmis.</l>
<l>Hoc tu forte prius vanum sub mente gerebas,</l>
<l>Genua, et Alfonsum belli sine laude putabas,</l>
<l>quamvis nota tibi sua vis manifestaque virtus,</l>
<l>consilia, arma forent, totusque resurgeret orbis</l>
<l>principis offitio totque auxiliaribus armis.</l>
<l>Quid gemis, infelix? Cur quondam maxima ploras</l>
<l>leticiamque tuis perdis singultibus et te</l>
<l>tantopere affligis? Liceat gaudere parumper,</l>
<l>si tot sceva tuos veniens Fortuna favores</l>
<l>abstulit et letis posuit sua pocula rebus,</l>
<l>offitio sic functa suo; sapientia tantos,</l>
<l>quos pateris, merito potuit lenire dolores</l>
<l>et morbos curare tuos luctusque iuvare.</l>
<l>Non modica est virtus laetae servare temonem</l>
<l>sortis et in claro vitare pericula caelo</l>
<l>atque in tranquillo componere lintea ponto;</l>
<l>summa ea vis animi pollensque est pectus et ingens</l>
<l>ingenium vitae primum componere mores,</l>
<l>post tibi placatos sapienter reddere reges</l>
<l>obsequiis pedibusque tuis atque annua census</l>
<l>pondera sollicita quam primum exponere dextra,</l>
<l>quo tua tuta quies, tua quo mens laeta futuro</l>
<l>exeat, et rebus praesint pia sceptra secundis</l>
<l>prima fronte tuis, nulloque errore trahantur</l>
<l>pectora, mutatis eadem videare diebus.</l>
<l>Non decet ut multos facies gerat una colores:</l>
<l>optima mens voto tantum depascitur uno.</l>
<l>Non gemitus lacrimeque pie potuere dolores</l>
<l>abiecisse tuos, non suffectura venenum</l>
<l>tollere quae magno mictis suspiria caelo;</l>
<l>aurea conca potest, haec est medicina saluti,</l>
<l>haec menti spes certa tuae. Cum debita Christo</l>
<l>feceris, Alfonso praestes, miseranda, tributum,</l>
<l>teque piamque humilem reddas fugiasque tumultus</l>
<l>ingentesque animi motus et pectoris estus</l>
<l>elatosque ad caelum oculos, quos, Genua, tecum</l>
<l>adstantes animo non vis sedare superbo.</l>
<l>At tu si obicias quondam per proelia regem</l>
<l>magnanimum proceresque suos populosque ducesque</l>
<l>ausonio superasse mari, quae carmina gestis</l>
<l>non veniunt scribenda tuis, cum gloria nulla</l>
<l>nec tibi partus honor? Quae tandem iniuria sceptris,</l>
<l>quaeve suis tineam potuere afferre triumphis</l>
<l>tempora, et Alfonsum bello maculare potentem</l>
<l>caesareosque ipsos hoc ictos vulnere? Numquam</l>
<l>navali bello capiti Victoria laurum</l>
<l>praebuit, et ducibus nulla inde iniuria victis,</l>
<l>nullaque res gestas titulosque industria laudes</l>
<l>polluit; in primo consistit Gloria vultu.</l>
<l>Servatur solis ea laudum fabula nautis,</l>
<l>qui, pedibus celeres atque altis funibus apti,</l>
<l>antennas plenis potuere ascendere velis.</l>
<l>Non opus est ducibus, non fas est regibus artes</l>
<l>has belli didicisse tuas, animoque tueri</l>
<l>perdita imaginibus ducibusque nigerrima nostris</l>
<l>et parvis que parva viris; at laurea pugnae</l>
<l>reddita principibus, fuerint cum proelia terris,</l>
<l>sunt ubi pro bello reges subeuntque labores</l>
<l>ingentesque tenent recto moderamine turmas,</l>
<l>ne qua parte suas diffusa potentia vires</l>
<l>perdat et extremis nequeat succurrere rebus,</l>
<l>cum laudum pompa magnos promittit honores</l>
<l>et facit optatis cessisse pericula votis.</l>
<l>Hanc animo reges, hanc toto pectore certant</l>
<l>in gestis posuisse suis, hanc ordine multo</l>
<l>nituntur per castra sequi, proceresque ducesque</l>
<l>hortantur verbis, concedunt praemia dantque</l>
<l>dona neoptolomis, currunt per proelia stantque,</l>
<l>saepe suis hastas armis tenuere per hostes,</l>
<l>nunc ducis offitio, nunc magni militis usi,</l>
<l>dantque animos iterum, verbis et pectore bellum</l>
<l>vincitur: haec regum capiti dignissima laurus</l>
<l>ducitur, haec magnos concedit habere triumphos.</l>
<l>Quid tibi cum Tirio quove estis sanguine leti</l>
<l>bellorum comites, inque omnia fata fideles?</l>
<l>Quo devincta animo sunt olim pectora? Quove</l>
<l>inter vos pacto veniunt per federa leges?</l>
<l>Haec tua per populos decurrit Fama sicanos</l>
<l>perque urbes Ligurum perque omnes horrida campos</l>
<l>evolat Italiae fertque haec nova proelia gestis</l>
<l>criminibusque adiecta tuis, fertque omnia secum,</l>
<l>quae modo das Tiriis, modo das, turpissima, Teucris</l>
<l>artibus arma tuis, si quae sunt vera fatentur.</l>
<l>Sola tibi fidei vestis pauperrima plaudit,</l>
<l>caetera fumoso tollenda videntur ab igne.</l>
<l>I procul a nostro, crudelis vipera, cetu!</l>
<l>I procul, et sanctos fugiant tua crimina mores,</l>
<l>ne vicina suos rabies tua pessima morbos</l>
<l>misceat et populos offendat livida nostros.</l>
<l>Nil tibi cum Christo, non est sanctissima sedes</l>
<l>nec facies sua magna tibi non cognita, tergo</l>
<l>vulnera, non lateri manibusque asperrima sanctis</l>
<l>et pedibus defixa suis; pulcerrima Ditis</l>
<l>atria sunt tecum, suntque optima munera tecum,</l>
<l>optima sed terris tristique infecta veneno.</l>
<l>I procul, et Teucros Tiriosque in pectore caros</l>
<l>marmorea sub lege tene! Da federa, iunge,</l>
<l>iunge tuos populos puppesque ad littora mitte,</l>
<l>armaque perpetuis concede futura diebus</l>
<l>et rescripta patrum decretaque caetera solve</l>
<l>et votis da quaeque tuis! Satiata voluntas</l>
<l>et tua mens terris caeli dignissima perdit</l>
<l>praemia et aeterne damnat tua viscera morti,</l>
<l>hic ubi perpetuo torquent te Tartara luctu.</l>
<l>Sic medicus, quociens egris conferre salutem</l>
<l>desperat, quecumque velint dat pocula largus</l>
<l>et quoscumque cibos, quae, cum concessa videntur,</l>
<l>non procul adstantis mortis sunt signa futurae.</l>
<l>Non solum ante oculos quae sunt obiecta tuetur</l>
<l>ipsa hominis docti pollens sapientia, verum</l>
<l>quae procul a tergo longo sunt ultima tractu</l>
<l>prospicit et rerum recto tenet ordine finem.</l>
<l>Aspice quot gemitus, quot tu, miseranda, subibis</l>
<l>tormenta et meritas sub tanto principe penas!</l>
<l>Non caput extinctum gladio nimioque cruentum</l>
<l>sanguine per terram, tantos cui Roma triumphos</l>
<l>fecerat, in vultus tribuisset Caesaris olim</l>
<l>ipse Tholomeus, si mesta pericula prudens</l>
<l>caesareosque oculos prius inspexisset et ante</l>
<l>perfida sub tenui posuisset lumina rima.</l>
<l>Non Paris, ardentes oculos et pectora quamvis</l>
<l>coniugis argivae stimulo percussus amaret,</l>
<l>ad patris imperium perituraque menia Troiae</l>
<l>fluctibus aequoreis Helenam traxisset amicam,</l>
<l>si patriae primum flammas clademque suorum</l>
<l>ante oculos animi venturaque bella tulisset;</l>
<l>ora Cleopatre fugeretque Antonius orbis</l>
<l>divicias omnes, si quae post horrida frater</l>
<l>coniugis abiecte posuit sibi proelia caute</l>
<l>conspicuo mentis vidisset lumine primum</l>
<l>et morti coniecta suae. Prudentia certos</l>
<l>fert secum clipeos contraque pericula muros,</l>
<l>insidias laqueosque omnes hominumque tumultus.</l>
<l>At tu cum Tiriis cumque hostibus, impia, Teucris,</l>
<l>adversante tibi virtutum lege, recumbis</l>
<l>stasque, sedes, recubas atque improba federa iungis.</l>
<l>Si quae scripta suis vates posuere libellis</l>
<l>et quae codicibus legimus memorata fatemur</l>
<l>vera, olim ausonio primum quam lictore classis</l>
<l>sisteret Eneae, ventis turbantibus equor</l>
<l>Neptuni, Tiriae currens defluxit ad oras:</l>
<l>hic tunc crudelem fugiens pulcherrima fratrem</l>
<l>condebat Dido letam Cartaginis urbem.</l>
<l>Ut primum accepit vectos ad lictora Troes</l>
<l>regina et pelago versas a turbine puppes,</l>
<l>mente pia casus tantos miserata virorum,</l>
<l>regem ipsum et socios comitemque recepit Achatem</l>
<l>in tectis thalamisque novis, atque optima lustrat</l>
<l>auxiliis, pariterque dapes et pocula mittit</l>
<l>navibus et gentem meritis conduxit amicam.</l>
<l>At Venus, in frigio flectens sua lumina nato,</l>
<l>dum dubitat quo se divertant tempora fato,</l>
<l>cum studio alterius nati dat pectore flammas</l>
<l>regine atque animum magno complevit amore</l>
<l>dardanio, penitusque ipsum de mente Sicheum</l>
<l>abstulit: occlusum venis et sanguine scaevum</l>
<l>Dido tenet vulnus latitansque per ossa venenum,</l>
<l>infelix lacrimas teneroque a pectore questus</l>
<l>mittit et ardenti sua mens comburitur igni.</l>
<l>Non habet unde suos possit de corpore morbos</l>
<l>pellere seu tantos animi lenire furores,</l>
<l>quominus in teneras vigilans sua flamma medullas</l>
<l>sceviat et medica possit mitescere cura.</l>
<l>Hos tandem ingentes animi miserata dolores</l>
<l>totque graves luctus positasque in pectore flammas</l>
<l>mitigat atque inter iunxit connubia Iuno</l>
<l>dardanium Eneam et dominam Cartaginis ipsam,</l>
<l>vota deum contra; gaudet pulcerrima Dido</l>
<l>coniugio, et leti collaudant numina Troes</l>
<l>hocque vocant sanctum, caelesti a sidere natum</l>
<l>augurium, dant thura deis, dant vota precesque</l>
<l>ad templum pariterque aris sua munera ponunt.</l>
<l>Omnia leta patent, Tirii et troiana iuventus</l>
<l>miscentur crebrisque parant convivia mensis.</l>
<l>Heu, quam leta brevi spatio res clauditur et quam</l>
<l>fata deum properant sortes mutare secundas!</l>
<l>Nulla diu felix mansit Fortuna, dieque</l>
<l>interitura brevi variat pulcerrima vultus</l>
<l>et ludos modo mesta suos, dat que optima tollit</l>
<l>uno dona die. Nam postquam maximus haeros</l>
<l>accepit somnis fraudes ne ferret Yulo,</l>
<l>Italiam subito sociis et classe parata</l>
<l>ventorum auxilio temptata per aequora poscit,</l>
<l>hospite cum terra misera Didone relicta.</l>
<l>Ut regina ducem summis a menibus ipsum</l>
<l>dardaniamque videt portu discedere classem:</l>
<l>"Proh deus! Haec", inquit, "meritis sunt praemia nostris?</l>
<l>Haecque pie, hec magne redduntur munera menti?</l>
<l>Sic pater Ascanii, sic me delusit Achates,</l>
<l>sic quoque falsus amor, sic me troiana iuventus?</l>
<l>Sic ego fallor?", ait, "Nulla est cum crimine virtus,</l>
<l>non vitam ante oculos feret haec iniuria nostros.</l>
<l>Est modo dulce mori: non me despectus Yarbas,</l>
<l>non me deceptam ridebit barbara tellus.</l>
<l>Namque ego dardanio feriam mea pectora ferro</l>
<l>et mea promeritas capiet mens improba poenas".</l>
<l>Dixerat infelix, nudoque miserrima tandem</l>
<l>incubuit ferro, vitamque in sanguine fudit.</l>
<l>Occurrunt famule, germana occurrit et omnis</l>
<l>Cartago; mestis completur vocibus aether.</l>
<l>Ex illo Tirii Teucros Teucrumque nepotes</l>
<l>infestos hostes hostesque habuere penates,</l>
<l>quin cum Romanis bellum gessere superbis.</l>
<l>Gaudebant tumidi Troum de sanguine Poeni,</l>
<l>admixte quociens bellum tenuere falanges,</l>
<l>aspera bella odiis olim crudelia, donec</l>
<l>ipse Machammectus veniens componere sectam</l>
<l>incipit et populos secta coniunxit amicos;</l>
<l>lex eadem terris animum formavit eundem</l>
<l>inque abeunt ventos odia, et pastore sub uno</l>
<l>horrida perpetuam ceperunt proelia pacem.</l>
<l>At tu, criminibus totque artibus impia falsis,</l>
<l>livida cui nostris mens est et mesta triumphis,</l>
<l>quamvis in secta nondum videaris eadem,</l>
<l>inter Dardanios, inter placidissima Poenos,</l>
<l>dulcis amica sedes dasque hostibus arma, sagittas,</l>
<l>ferrum, enses, cererem, clipeos, in litore naves,</l>
<l>et demum quaecumque iuvant, contra omnia laegum</l>
<l>imperia et veterum contra pia iura parentum.</l>
<l>Te merito afflictam terris dux impiger urget</l>
<l>Pichius et posite circum sua castra falanges,</l>
<l>et merito fortes tua torquent menia puppes!</l></lg>

<trailer><hi rend="italic">Septimus explicit</hi></trailer></div1>
<div1><head>Libro VIII</head>

<argument><p><hi rend="italic">Octavus incipit</hi></p></argument>
<lg><l>Hec ego dum parvis posuissem scripta libellis</l>
<l>tutaque sub plano consisteret anchora portu,</l>
<l>letus ad occasum properabat Phebus et ipsos</l>
<l>a curru flectebat equos stimuloque fugabat</l>
<l>ad requiem, pelagoque ruens sua lumina tandem</l>
<l>clausit et obscura fecere crepuscula noctem.</l>
<l>Tunc mea mens, curis calamisque oppressa diurnis,</l>
<l>convocat in thalamos ad mutua munera corpus.</l>
<l>Non poteram vigilare mihi aut dormire videri,</l>
<l>quamvis fessa suam caperent mea membra quietem:</l>
<l>sic vigiles oculos, clausos sic somnus habebat.</l>
<l>Tunc mesta in thalamis mulier, percussa superbum</l>
<l>pectus et ora manu digitisque avulsa capillos,</l>
<l>cui sua vix humeros vestis dimissa tegebat,</l>
<l>sistere cum lacrimis oculisque fluentibus ante</l>
<l>visa michi, sicque ore loqui: "Sum Genua", dixit,</l>
<l>"urbs hodie infelix et nulli proxima sorti,</l>
<l>quae conspecta meos possit lenire dolores:</l>
<l>tanta meo capiti coniecta pericula vidi.</l>
<l>Non michi sunt animo, vates, nec corpore vires,</l>
<l>nec possum ulterius fortes sufferre falanges,</l>
<l>nec classem Alfonsi vicino expellere ponto</l>
<l>sufficio. Cecidi, nulla est in pectore virtus,</l>
<l>victa mari fugio, terris ego victa recedo.</l>
<l>Nil mihi cum sceptris, pacem pro munere, quaeso,</l>
<l>hanc olim studio studeas componere secum,</l>
<l>hanc lacrimis, miseranda, dari michi postulo, et aurum</l>
<l>accipe, da Alfonso concam, concede piaclum</l>
<l>caesaris antiqum, votis atque omnia pone,</l>
<l>quae tu longa autem pro consuetudine menti</l>
<l>credideris libuisse suae. Da, perfice, comple</l>
<l>omniaque augendis describe futura triumphis!</l>
<l>Polliceor quodcumque ratum tu gesseris: addas</l>
<l>argentum, concas, aurum, servile tributum</l>
<l>et tua quod dignum tulerit sapientia sceptris.</l>
<l>Cuncta meis credam votis ventura secundis,</l>
<l>dum me sub solio securam vivere, vates,</l>
<l>efficias: requies haec est firmissima nostris</l>
<l>ossibus, et nostre medicina inventa saluti".</l>
<l>Dixerat et thalami conscendens ultima nostri,</l>
<l>sanguineos latices stillantia lumina duxit</l>
<l>pectoribus vicina meis lacrimisque precatur</l>
<l>auxilium tantoque modum requiemque labori.</l>
<l>Tunc ego: "Quando tuos defles, urbs optima, casus</l>
<l>hocque ingens mihi ponis onus, verissima paucis</l>
<l>pauca tibi expediam, paci quae maxima nostrae</l>
<l>fundamenta reor; dehinc proxima caetera pandam.</l>
<l>Tu cura quodcumque tibi praedixero ceptis</l>
<l>perpetuare tuis atque alta in mente tenere:</l>
<l>nam non vana tibi, non inperfecta resolvam</l>
<l>consilia, aut aegrae non proficientia menti,</l>
<l>verum sana quidem et quae sunt firmissima ponam,</l>
<l>ut sua cum primis conferrent vota Lucullis</l>
<l>perque inter Fabios irent fortissima nostros.</l>
<l>Inclita Navarre soboles spesque optima regum,</l>
<l>cui tot leta olim debentur sceptra futuri</l>
<l>imperii, Ausoniae princeps devectus ad oras</l>
<l>germanum Alfonsum magni genitoris adivit.</l>
<l>De se leta magis sperat sibi praemia mundus</l>
<l>pluraque continuis pulcerrima dona triumphis,</l>
<l>quam de te quondam tua, Romule, Roma, priusquam</l>
<l>tam crudele tuum tulerit sors impia fatum</l>
<l>et tam mesta tuis tua funera civibus: ante</l>
<l>menibus ornatam te extinctum secula Romam</l>
<l>non videre tuam, sic te Fortuna repente</l>
<l>cepit et in magno posuit tua sidera caelo.</l>
<l>Non ita magnanimi proles generosa Philippi</l>
<l>imperio exundans, nec tam secura Catonis</l>
<l>consilia in terris et magni Caesaris arma</l>
<l>profectura forent, si iuncta potentia sceptrum</l>
<l>efficeret quantum scaevis promittit in armis</l>
<l>principis unius felix sapientia, quantum</l>
<l>consiliis quantumque piis clementia rebus.</l>
<l>Ne te multa morer dicendo et multa revolvam,</l>
<l>quae magis imperium vires et pectora magni</l>
<l>principis edoceant belloque ingentia Martis</l>
<l>arma dei largasque manus et munera rursus,</l>
<l>Alfonso similis patruo per sceptra videtur</l>
<l>ire suo magnosque animi rapuisse favores,</l>
<l>tanta suo capiti constat sententia, tanta</l>
<l>consilia atque animo robur, victoria, virtus.</l>
<l>Longa tibi, mulier, recitarem carmina, longos</l>
<l>sermones variosque vie per iugera cursus,</l>
<l>si quanto Alfonsus mentis suscepit honore</l>
<l>magnanimum carumque sibi per sceptra nepotem</l>
<l>quantaque in Apulia dederit sibi gaudia seu quae</l>
<l>munera, vel quanto magnum praefecit amori;</l>
<l>reddere te cautam stetero, dum currere totum</l>
<l>seu tibi rite velim rerum depromere partem.</l>
<l>Non sic, devicta forti Cartagine bello</l>
<l>abiectisque suis per terram menibus, olim</l>
<l>letitia plenos fecit tibi Roma triumphos,</l>
<l>Scipio, non tantos animo signavit honores</l>
<l>nec tam leta tibi cesserunt gaudia nec tam</l>
<l>pectoribus concessa tuis sunt caetera, quanta</l>
<l>vel quae magnanimo maiestas regia primo</l>
<l>Navarre gessit genito; non secula tantos</l>
<l>reddere Pompeio quondam potuere favores,</l>
<l>nec tibi devictis, Caesar, per proelia Gallis,</l>
<l>quamvis magnifice gestis tunc undique rebus</l>
<l>sat genero soceroque olim per menia et urbem</l>
<l>prestiterint dignos Capitolia leta triumphos.</l>
<l>Praetereo Actilium, victo Iherone superbum</l>
<l>lictore trinacrio, qui post ad menia missus</l>
<l>imperiumque suum, rediens ad funera laetus,</l>
<l>servavit patriam Poenosque ad Tartara iunxit</l>
<l>morte sua, fama felix per secula consul.</l>
<l>Praetereo Scaurum, Marium Sillamque sodalem,</l>
<l>Fabritios Fabiosque omnes omnesque Metellos</l>
<l>et quos magna tulit quondam sibi Roma Quirites</l>
<l>magnanimosque duces, qui victis hostibus et tot</l>
<l>quaesitis spoliis per mille pericula numquam</l>
<l>hunc talem videre diem. Michi proxima mentem</l>
<l>ferque tuos oculos et toto pectore siste!</l>
<l>Namque tibi Apulia princeps invictus ad ipsam</l>
<l>Parthenopem rediens quo gestu intraverit urbem</l>
<l>quaeve suo dederit merito condigna nepoti</l>
<l>gaudia describam, calamis non debita nostris</l>
<l>caetera praeteream: cantu maiore videntur</l>
<l>digna. Sed haec nostra pro consuetudine ponam,</l>
<l>quo tibi nota magis pia mens sit principis et quo</l>
<l>res tua fixa loco melius dignoscere possis.</l>
<l>Principio regum et sceptri pater optimus unus,</l>
<l>cui celsa imperio parent tot regna patentque</l>
<l>sidera et ingentes famulantur in equore fluctus,</l>
<l>principibus caram veniens Alfonsus in urbem</l>
<l>Parthenopem, fervent laetis cui viscera rebus,</l>
<l>in medio heroum graditur cum laude duorum:</l>
<l>scilicet hic dextrum princeps latus occupat, alter,</l>
<l>dux Calabrum, signo genitore iubente sinistrum.</l>
<l>Inter cara duos prius est ostensa voluntas</l>
<l>deque animo sincerus amor vel lis pia, dum se</l>
<l>invitant reges et dum meliore videtur</l>
<l>quisque loco properasse suo sociumque benigno</l>
<l>cedendo superasse animo gestuque priore</l>
<l>vicisse et pulchro dudum hoc certasse duello.</l>
<l>Non tam leta olim vidit sua gaudia Phebus</l>
<l>architenens faretramque gerens avidusque capelle</l>
<l>Ideo sub monte ruens, dum cursitat ardens</l>
<l>ad praedam et preda demum cum laude retenta,</l>
<l>quantum hic Alfonsus, cari dum clara nepotis</l>
<l>ora videt magnique sui pia pectora nati,</l>
<l>leticia ingenti letus sua lumina pascit:</l>
<l>nunc oculos nato, nunc ora decentia volvit</l>
<l>Navarre genito primo, proceresque ducesque</l>
<l>stant ante et retro omnes pulchro ordine iuncti.</l>
<l>Hic musae cithareque sonant, genus omne tubarum</l>
<l>prosequitur cantusque ingens ingentia pulsat</l>
<l>sidera et ethereo complentur carmine silvae.</l>
<l>Non Priamus quondam tantum sua gaudia letus</l>
<l>inter tot natos atque inter Pergama felix</l>
<l>duxit, et ornatos non tantum Roma triumphos</l>
<l>dum vicere hostes, sua castra et menia, cives,</l>
<l>quantum hodie Alfonsus; postquam hic insignia vidit</l>
<l>regia et extensos multa dulcedine ludos,</l>
<l>inclitus optatam princeps defertur in urbem</l>
<l>inque sua tandem comitatus saede quievit.</l>
<l>Quanta hic Alfonsus fecit convivia magnus,</l>
<l>quosve dedit sumptus et quos per menia ludos,</l>
<l>quosve neoptolomos tribuit quaeve optima rursus</l>
<l>praemia militibus, longum esset scribere, longum</l>
<l>dicere; ut haec habeas, extremis omnia duxit</l>
<l>rebus et ad summum complevit gaudia finem,</l>
<l>ut iam si vellet posset Fortuna minari,</l>
<l>quae raro letis mansit secura triumphis.</l>
<l>Non locus absque suo, non sunt sine moenia ludo,</l>
<l>omnia festa patent, felicia quaeque nitescunt</l>
<l>principis ante oculos, proceres ante ora recurrunt.</l>
<l>Quisque studet servire animo et servire labore</l>
<l>obsequioque placere suo primusque videri</l>
<l>servitio et primus sub cara mente notari.</l>
<l>Sic iubet Alfonsus, sic digerit omnia magnus,</l>
<l>caetera magna facit, magno placitura nepoti.</l>
<l>O quam clara tuis laus laudibus addita, quantum</l>
<l>ornarunt primos animi spetiosa favores</l>
<l>et quantum antiquos nova gesta, Alfonse, triumphos!</l>
<l>Hic multum Siculos rebusque animoque iuvabat</l>
<l>Navarre princeps magnus, quia vel tulit illum</l>
<l>magnanimum sors laeta virum fortemque piumque</l>
<l>ut quoscumque pius clemensque videret, amaret,</l>
<l>vel quia stirps regum felix atque inclita quondam</l>
<l>Trinacriae regina fuit genitrix sua Blanca,</l>
<l>coniuge Martino Sardorum bella sequente,</l>
<l>sceptra gerens regnique sui pia iura tenebat.</l>
<l>Non vult sceva viros longis Fortuna diebus</l>
<l>tranquilla in terris aut leta vivere pace,</l>
<l>sed repetit quodcumque suum concessaque dudum</l>
<l>munera restitui scevis exclamat in armis.</l>
<l>Hic mos ante Urbem, mos hic ante ardua Troie</l>
<l>menia et imperium Priami sceptrumque parentum</l>
<l>antiquum et demum quae sunt ante omnia terris</l>
<l>Fortune instabili semper fuit: omnia tollit</l>
<l>quae dederat, ludensque iterum sublata parumper</l>
<l>concedit, facilesque suos ostendit ocellos</l>
<l>ad multos male fida iocos rursusque volutat</l>
<l>mentem, oculos, vultum, fugiens, firmissima nulli,</l>
<l>mille venit gladiis et centum obiecta ruinis.</l>
<l>Magnus apud Sardos quae sunt rex optima bello</l>
<l>fert secum puppesque armis et milite complet;</l>
<l>sed postquam infausto veniens sub sidere princeps</l>
<l>ardentes equitum turmas peditumque catervas</l>
<l>explicat in terris traxitque a navibus omnes</l>
<l>contra hostem vires, scevique insignia Martis</l>
<l>ac ferrum et clipeos posuitque in monte canoras</l>
<l>bellantesque tubas septasque in milite letas</l>
<l>fulgentesque aquilas et demum flebile vicit</l>
<l>structis ordinibus bellum Sardosque fugavit,</l>
<l>heu, heu, non merita clausit sua lumina morte</l>
<l>et ruit ante diem fatisque urgentibus ipsis,</l>
<l>bellicus a nostra victor tellure recessit</l>
<l>diviciasque orbis caecas sceptrumque reliquit,</l>
<l>in caelum aspiciens inque aurea sidera currens,</l>
<l>unde pedem tulerat, terrarum obscura subintrans.</l>
<l>Non parcunt ducibus, non regibus impia parcunt</l>
<l>funera, sorte pari veniunt ad quaeque sorores</l>
<l>stamina, nec magnos horrent extinguere vultus.</l>
<l>Sic visum placitumque Deo: manet ultima nostros</l>
<l>scripta dies gressus, hora implacabilis omnes</l>
<l>contrahit incursus et certo fine cohercet.</l>
<l>At percussa suum postquam regina maritum</l>
<l>flevit et exequias sollemni carmine dixit</l>
<l>cumque piis flammis consumpsit caerea centum</l>
<l>terque iterum centum niveis hastilia villis,</l>
<l>complevitque sacro tociens altaria fumo</l>
<l>et cum magnanimo sollemnia caetera sumptu,</l>
<l>qualia funeribus regum prestanda videntur,</l>
<l>incepit populis subito dare iura sicanis</l>
<l>et sanctam studiis meritisque ostendere pacem;</l>
<l>se struit in leges et leges optima condit,</l>
<l>quales Romanis dedit olim Graecia nudis</l>
<l>aut quondam quales calami posuere Ligurgi.</l>
<l>Non sunt in terris firmae cum sidere sortes,</l>
<l>protinus adverso turbantur prospera vento</l>
<l>dulciaque apposito miscentur queque veneno;</l>
<l>non statuas uno pingit Fortuna colore,</l>
<l>a non constanti didicit se volvere luna,</l>
<l>ocia nostra suo veniunt obiecta labori</l>
<l>et firmam nulli concedunt fata quietem.</l>
<l>Namque alter veniens regni iurisque magister</l>
<l>non maiestatem domine, non principis horret</l>
<l>iussa sue sceptrumque pari vult iure tenere;</l>
<l>inter magna duos orta est discordia et ingens</l>
<l>congeritur terris crudeli funere bellum:</l>
<l>alter se populis, ducibus fovet altera sceptrum.</l>
<l>Hunc tandem evictum princeps per proelia cepit</l>
<l>et captum in vinclis fido custode tuetur.</l>
<l>Non tibi plebeias tribuit victoria laudes,</l>
<l>nec parvos habuit tua virtus leta triumphos,</l>
<l>o morum spetiosa parens, o cognita terris</l>
<l>virtutum preciosa fides, regumque ducumque</l>
<l>laus, decus et splendor, nostrae regina salutis,</l>
<l>nomine, Blanca, tuo, fausto clarissima partu,</l>
<l>o felix mater, felix o principis una,</l>
<l>una iterum felix! Quae terris femina tantas</l>
<l>pectore concepit vires? Quae femina laurus</l>
<l>apposuit capiti tantas? Non Caesar in armis</l>
<l>consul apud Gallos tantos accepit honores,</l>
<l>nec Marius tantos. Alto dignissima sceptro,</l>
<l>armorum praestans studiis, dux optima belli,</l>
<l>dux gentis generosa tuae, comitumque ducumque</l>
<l>imperiique decus magni, par sola Camille,</l>
<l>qua non italicis melior fuit altera terris,</l>
<l>unde tibi tantos tribuit sapientia mores,</l>
<l>unde animos tantos? Lustrat prudentia corpus</l>
<l>undique magna tuum; belli nil defuit armis</l>
<l>nilque pudicitiae, soli sunt omnia menti</l>
<l>munera magna tuae, quae vix concessa videntur</l>
<l>principibus raroque aliis per secula centum.</l>
<l>Interea a populis magno conscriptus honore</l>
<l>victor aragoneus princeps Fernandus habetur:</l>
<l>hunc leges et iura vocant ad sceptra suumque</l>
<l>imperium et firmum valido sub pectore robur.</l>
<l>At regina suo quamvis genitore vocante</l>
<l>Navarram peteret, Siculos per bella fideles</l>
<l>non parvo secum semper servavit amore:</l>
<l>hos colere officiis rebusque opibusque iuvare</l>
<l>nititur atque absens absentes mente tenere.</l>
<l>Hac igitur merita potuit ratione Sicanos</l>
<l>filius a tanta veniens genitrice fovere,</l>
<l>quos quondam rigidi per mille pericula Martis</l>
<l>in bello pendens sapiens sua mater amavit.</l>
<l>Hic pius, hic clemens, omni hic virtute refulget</l>
<l>inclitus et secum magnus gerit omnia regum</l>
<l>munera, quem multa dicunt cum laude misertum.</l>
<l>Haec virtus animos ad caeli sidera et ipsas</l>
<l>concessas nobis divino munere sedes</l>
<l>ducit et ethereos haec dat sperare triumphos</l>
<l>et rigidos populos firma sub lege teneri</l>
<l>in terris: quocumque trahas, quocumque repellas,</l>
<l>lumine mentis eunt et quae sunt optima complent.</l>
<l>Quo te mira magis moveant, quo munera nulli</l>
<l>a magno concessa Deo tua pectora pungant</l>
<l>dentque fidem nostris maioraque pondera verbis,</l>
<l>huc oculos, aures verte, urbs, huc, optima, mentem</l>
<l>et que spiritibus tantum sunt danda beatis</l>
<l>accipe et, o felix, sub tanto principe gaude!</l>
<l>Francorum princeps quondam Lodovicus, honestam</l>
<l>dum vitam in terris ageret sceptrumque teneret,</l>
<l>hoc est divino donatus munere sanctus,</l>
<l>ut qui stirpe sua recta ratione niteret</l>
<l>regalique domo, qui non medicabilis ulla</l>
<l>arte viget morbus colloque et gutture crescit,</l>
<l>hunc posset sacro curare in carmine morbum</l>
<l>et testudineam penitus dissolvere carnem</l>
<l>fecundam in partu sobolemque abolere futuram,</l>
<l>ne cum tabe sua rursus viciata tumescat.</l>
<l>Navarre princeps, Francorum a sanguine currens,</l>
<l>hac inter reges prisca virtute nitescit</l>
<l>et tulit auxilium multis multisque salutem</l>
<l>hosque omnes sanat digitis et carmine morbos.</l>
<l>Quantum hic auxilio, quantum hic pietate refulget</l>
<l>audisti, supraque nihil super esse videtur,</l>
<l>nec locus alter adest, ultra quo tendere possis.</l>
<l>Hic poterit tantos solus curare dolores</l>
<l>mestitiamque tua penitus depellere mente</l>
<l>et morbos curare omnes luctusque levare;</l>
<l>hunc adeas regem lacrimis, hunc, optima, poscas</l>
<l>carminibus precibusque piis et pectora tandem</l>
<l>da pedibus tua fixa suis, requiemque modumque</l>
<l>vulneribus pete, mesta, tuis: post tempore parvo</l>
<l>venturum aspicies quodcumque poposceris, omnem</l>
<l>leticiamque animo, nervis membrisque salutem.</l>
<l>Hunc cole perpetuis meritis, hunc leta triumphis</l>
<l>accipe, mutandis sit nulla occasio rebus,</l>
<l>quin tu materiam tollas causamque repellas</l>
<l>servitio et grata teneas cum mente favorem.</l>
<l>Haec tua summa quies, haec est medicina dolori</l>
<l>certa tuo! Accelera, tua res firmissima voto</l>
<l>fertur et in tuto felix latet anchora portu".</l></lg>

<trailer><hi rend="italic">Octavus explicit</hi></trailer></div1>
<div1><head>Libro IX</head>

<argument><p><hi rend="italic">Nonus incipit</hi></p></argument>
<lg><l>Interea ausoniis acies dum barbara campis</l>
<l>praesidio Alfonsi penitus deiecta fuisset</l>
<l>et post a castris iterum commota propinquis,</l>
<l>proxima quae italicis firmaverat urbibus, inter</l>
<l>albanos nostrosque duces sociosque pelasgos</l>
<l>Italiam fugiens, urbes, quas detinet ingens</l>
<l>Ungarus, aggreditur turresque et fortia terret</l>
<l>menia tormentis et nulla pericula vitat</l>
<l>crudelis nullosque fugit sub Marte labores,</l>
<l>intentus cupidusque suae cum sanguine praede.</l>
<l>Multa Frigum strages non est sibi cura nec ipsa</l>
<l>corpora, quae terris multo sunt fusa cruore,</l>
<l>nec comitum spectata fides per bella suorum,</l>
<l>dum modo vel turres vel menia diruat et se,</l>
<l>hostibus evictis, victorem praebeat hostem.</l>
<l>Non ita Romani quondam struxere falanges</l>
<l>fulgentesque equitum turmas et nomina, verum</l>
<l>consulibus numerum factis legionibus omnem,</l>
<l>appositum tabulis et certa lege notatum</l>
<l>cauta patrum nimium sapientia ferre solebat,</l>
<l>hunc ita descriptum studiis ardentibus illi</l>
<l>servare et bellum, populos urbesque domosque</l>
<l>opprimere, et summa capiebant laude triumphum,</l>
<l>ante tamen numerata acies et turba fidelis</l>
<l>et legum servata fides: hoc ordine totum</l>
<l>Roma sibi vigilans quesivit maxima mundum.</l>
<l>Impius hic, contra, non funera dira suorum,</l>
<l>nec fessos animos, nec sceva pericula gentis</l>
<l>sentit, et armatos spernit curare Quirites;</l>
<l>non vult romanos servare in proelia mores,</l>
<l>nec pietate frui, nec legum iura tenere</l>
<l>sanguineus princepsque ferox et publicus hostis.</l>
<l>At postquam campos bello devicit et urbes</l>
<l>imperio dedit esse suo, neu fracta quiete</l>
<l>corpora torperent, subito dehinc anxius unam</l>
<l>Belligradum aggreditur. Iacet urbs fortissima magno</l>
<l>proxima Dannubio, pro fosso flumine gaudens;</l>
<l>ante fluit portas, ante ardua menia magnus</l>
<l>Dannubius, centumque tenet per littora puppes.</l>
<l>Huc postquam advenit structis legionibus ingens</l>
<l>barbarus, armatis contra sedet impius urbem</l>
<l>militibus, tunc mesta tremit lacrimosaque tellus</l>
<l>tormentis positeque gemunt ad sidera turres.</l>
<l>Parte alia reges et dux stat Blancus et omnis</l>
<l>christorum collecta acies, quam maximus ipse</l>
<l>legerat Alfonsus, misere dum proximus urbi</l>
<l>esse studet castrisque suis defendere et illam</l>
<l>Teucrorum a manibus stricto divellere ferro.</l>
<l>In primis igitur, quo se gens leta solebat</l>
<l>ultra Dannubium dimittere, plurimus ipsum</l>
<l>pontem aries caedit; factum hoc ne menia contra</l>
<l>neve urbem contra Troes atque arma venire</l>
<l>nec possent manibus funestum astringere bellum.</l>
<l>Nil agit ingenium vires et pectora contra,</l>
<l>et contra ingenium; nam puppes, ligna nemusque</l>
<l>Tros simul apponit pontemque amplissima complet</l>
<l>congeries, teucris patefacta unde hostibus ingens</l>
<l>et via lata fuit belloque ostensa futuro.</l>
<l>Tum validas turres et fortia menia terre</l>
<l>deiciunt miseramque urbem tormenta dehiscunt.</l>
<l>Heu tot firma annis et tot pulcerrima lustris</l>
<l>antiquaque patrum et vigili fortissima cura</l>
<l>contra hostes! Una ceciderunt menia nocte,</l>
<l>una luce simul sunt alta palatia campo</l>
<l>deiecta et latam ceperunt templa ruinam.</l>
<l>Hinc bellum incipiunt manibus ferroque cruentum</l>
<l>afflictamque urbem per diruta menia Troes</l>
<l>intrant et crebris dant impia proelia telis.</l>
<l>Contra instant cives et magnis viribus hostes</l>
<l>impellunt; stant illi acres et pectore fortes</l>
<l>cum ferro et clipeis. Pendens victoria nulli</l>
<l>se magis ostendit quam res et dextera possit:</l>
<l>utraque pars equis pugnat cum viribus, omnes</l>
<l>ore fremunt dubioque diu sub Marte resistunt</l>
<l>hostes sorte pari. Bellum undique et undique bellum,</l>
<l>ira, furor, ferrum mesteque ad sidera voces</l>
<l>et cum vulneribus sua funera. Maxima tandem</l>
<l>christorum virtus fortesque ad bella cohortes</l>
<l>crudeles Frigios nimiumque per arma furentes</l>
<l>eiciunt, ultroque illi dant terga nec ullis</l>
<l>confidunt iterum consumptis viribus armis.</l>
<l>At ferus, ut vidit Teucros se vertere et alte</l>
<l>stringere terga fuge, lectis legionibus urbem</l>
<l>ipsam iterum aggreditur fervensque in sanguine mittit</l>
<l>barbarus auxilium victis et protinus omnem</l>
<l>invadit populum: missum volat undique taelum,</l>
<l>ostenduntque ipsam crudelia vulnera mortem.</l>
<l>Dux vigilat Blancus multo cum milite mestam</l>
<l>urbem praesidiis defendere, proelia rursus</l>
<l>instaurare animis ferroque armisque levare.</l>
<l>Frustra autem Teucri mittunt ad bella catervas,</l>
<l>nequicquamque iterum pepulit Victoria fortes</l>
<l>ad terram Frigios, taelo gladioque peremptos.</l>
<l>Consurgunt cives armisque ultricibus hostes</l>
<l>percutiunt clauduntque ipsum per viscera ferrum</l>
<l>sanguineum miseramque animam de pectore vellunt;</l>
<l>sternuntur terris faciuntque cadavera tristes</l>
<l>Troiani frustraque vocant ad proelia surdum</l>
<l>ore Machamectum, nulla illis sorte futurum</l>
<l>auxilio, qui rege graves sub Dite cathenas</l>
<l>obscurumque ignem scaevasque in corpore poenas</l>
<l>substinet et superas nulla est revocandus ad oras</l>
<l>arte vel ingenio, fato hoc sine fine ligatus.</l>
<l>Fit strages hominum, Troum dant mortua cives</l>
<l>corpora Dannubio, multo fluit unda cruore</l>
<l>ad mare, mirantur tumidi de sanguine pisces</l>
<l>et fluvium multa repetunt siciente caterva.</l>
<l>Ipse Deus pelagi fertur Neptunus in antris,</l>
<l>sedibus inque suis, ubi praesidet, aurea regum</l>
<l>pocula dum caperet mixtum biberetque cruorem</l>
<l>et latices rubeos, gravibus religasse cathenis</l>
<l>pincernam, cautus quia non studiosa dedisset</l>
<l>quantum perdecuit Bachi sibi munera, ut esset</l>
<l>offensus dapibus stomacoque gravatus acerbo.</l>
<l>Credita res nulli foret haec, nisi credita naute</l>
<l>omnia narrassent, illis atque ista tulisset</l>
<l>vincula, dum fugeret, regis pincerna superbi,</l>
<l>quem super impositum puppi, quo scaeva veniret</l>
<l>tempestas placanda maris, duxisse feruntur</l>
<l>Neptuno; tenui tum labitur equore pontus.</l>
<l>Non tam laetus erat Veneri coniunctus amice</l>
<l>quamvis Vulcani Mars clausus ab arte fuisset,</l>
<l>quantum hodie fuso Frigiorum a sanguine, quantum</l>
<l>funeribus res gesta suis dedit impia menti</l>
<l>gaudia vel quantum magnos per bella triumphos.</l>
<l>Non minus affligit miseros Fortuna Sicanos</l>
<l>armigerosque alios omnes, quos Ungarus et quos</l>
<l>omnis dat regio scaeve per proelia morti.</l>
<l>Punica bella olim terris multum aspera et omni</l>
<l>horrida scaevitia, quae tot gessere tiranni,</l>
<l>non tantum in campis fusum videre cruorem,</l>
<l>quantum Teucrorum fecere cadavera, quantum</l>
<l>vulnera; cum multo tinguntur sanguine silve,</l>
<l>dum fugiunt fixi cupiuntque evadere mortem.</l>
<l>Non facit officium languens sibi lingua nec ipsum</l>
<l>pectus, stant tremule defesso in corpore vaene,</l>
<l>fortia terga iacent, nullis sunt brachia telis,</l>
<l>ni quae forte vicem cepere atque ocia, parvo</l>
<l>tempore decrescunt armato in corpore vires.</l>
<l>Inter pax hostes vera et concordia tandem</l>
<l>iuncta foret nullusque furor fera bella moveret,</l>
<l>tanta fatigatis animisque erat orta cupido</l>
<l>ad requiem, tantusque labor consumpserat artus,</l>
<l>ni Tros armigeros contra daret impius urbem</l>
<l>insidiasque novas strueretque ingentia Marti</l>
<l>agmina et indubie per tot sua proelia morti.</l>
<l>O Christi veneranda Fides, o sola piandis</l>
<l>una salus terris, quantum paciere sub hoste</l>
<l>crudeli et quantum sub duro lassa tiranno</l>
<l>horum terga pati, qui te coluere tuumque</l>
<l>persanctum suplices et magnum numen adorant?</l>
<l>Pone modum rebus, tantos compesce furores</l>
<l>elatosque animos subigas viresque repellas</l>
<l>Teucrorum indomitas! Quia nos peccasse fatemur,</l>
<l>indulge et nostris pacem concede diebus!</l>
<l>Nos tibi sola sumus terris tua turba tuumque</l>
<l>sub pastore pecus; gratis data gratia nobis</l>
<l>et nobis vacue debentur ab ordine sedes.</l>
<l>Sat sua sub sancto tenuerunt nomine Christi</l>
<l>supplicia in terris servique tuique fideles:</l>
<l>nunc locus est miseros redimas a faucibus atque</l>
<l>Teucrorum ducis a manibus vultuque minisque!</l>
<l>Te propter bellum tantumque tulere dolorem</l>
<l>captivasque urbes, fratres natosque, sodales</l>
<l>et sparsum in terris pro te videre cruorem;</l>
<l>pro te proque tua currunt ad funera laude,</l>
<l>proque fide mortem nullam metuere tiranni.</l>
<l>Tu licet affligas, te, te, pater optime, clamant</l>
<l>inque suis lacrimis ad te dant ora benignum</l>
<l>effunduntque preces, pacem veniamque precantur.</l>
<l>At ratus interea sit quanta superbia magni</l>
<l>hostis, ut in castris nullus consisteret ordo</l>
<l>totaque per latos iret gens devia campos</l>
<l>ac si vel tristi vel nullo viveret hoste,</l>
<l>aggreditur reges dictis dux Blancus et ardens</l>
<l>haec ait: "O sceptro fortes et pectore reges,</l>
<l>o quibus in terris illa est concessa potestas</l>
<l>post regem Alfonsum rerum curare labores</l>
<l>christorumque urbes, fortunas, vulnera, casus</l>
<l>et quae se expediant animo meliore tueri,</l>
<l>quanta sit in castris diffusa potentia regi</l>
<l>barbarico vel quanta animo spes orta superbo,</l>
<l>ante situm est oculos: equitum peditumque suorum</l>
<l>maior adest numerus, nullo gerit ordine bellum,</l>
<l>non sibi cura sui, nobis dormire videtur.</l>
<l>Hosti castra patent, tanta est audatia et ingens</l>
<l>contra hostem boreas stulteque superbia mentis</l>
<l>cecantisque oculos: animo est dimittere turmas</l>
<l>incautum contra sparsasque fugare falanges</l>
<l>et non sperato regem devincere bello.</l>
<l>Spero equidem, non falsa fides, non gloria fallit,</l>
<l>maxima cum nostra veniet victoria laude.</l>
<l>Ipse Capistranus Christum vidisse fatetur</l>
<l>etherea regione crucem et vexilla gerentem</l>
<l>pluraque, que hortantur letas ad bella cohortes</l>
<l>currere et infestas acies consurgere in hostes".</l>
<l>Dixerat, et placuit sententia regibus: ille</l>
<l>dat signum, cecinere tube, tum exercitus omnis</l>
<l>ducitur et structo transit cum milite flumen.</l>
<l>Magnus Apollonos dux ducit Blancus et omnes</l>
<l>Ungarios secum secumque ad bella Sicanos</l>
<l>Alfonsi insignes ferroque animoque potentes,</l>
<l>quos, quamvis numero veniant ad proelia parvo,</l>
<l>hostibus in media geminabis parte: minora</l>
<l>prestanti possunt animo maiora videri</l>
<l>arma, philippeis non postponenda triumphis.</l>
<l>Lucifer a magno postquam est eiectus Olimpo</l>
<l>et cecidit misero, per quae sunt secula, lapsu,</l>
<l>semper apud populos damnata superbia, semper</l>
<l>regibus hoc vicium tam detestabile mansit,</l>
<l>quantum laudis habet regum clementia, quantum</l>
<l>quelibet ornato veniens in corpore virtus.</l>
<l>Ex illo numquam signata superbia regi</l>
<l>ingens tanta fuit, numquam torpentia peior</l>
<l>in castris alto veniens ad pectora fumo,</l>
<l>quae mentem atque oculos, penitus quae clauderet omnem</l>
<l>virtutem, quae nulla ducum sibi bella timeret,</l>
<l>quanta est que frigio dominatur iniqua tiranno.</l>
<l>Non videt ingentes turmas nec proelia cecus,</l>
<l>nec videt armatos contra properare Quirites.</l>
<l>Ut primum campos inimicaque castra subivit</l>
<l>et primas acies bello construxit et omnes</l>
<l>contra hostem posuit pulcro dux ordine turmas,</l>
<l>tum Teucrum invadit, non haec sibi bella putantem,</l>
<l>incautumque premit; sua vis dispersa potentes</l>
<l>non sinit esse Friges, currunt ad bella, caduntque</l>
<l>saucia vulneribus Teucrorum corpora et omnes</l>
<l>marcescunt vires atroque in sanguine vitam</l>
<l>effundunt, pariterque animo pariterque favore</l>
<l>deficiunt, nullis committunt brachia telis.</l>
<l>Illi autem afflictam Frigii qui cominus urbem</l>
<l>barbaricis instant telis armisque fatigant,</l>
<l>ut primum videre acies et castra suorum</l>
<l>hoste premi, subita miseri novitate cohacti,</l>
<l>paulatim retro cedunt atque, urbe relicta,</l>
<l>confestim ad socios multo cum sanguine currunt.</l>
<l>At Tros, ut tantam sociis per proelia cedem</l>
<l>esse videt, sparsas castris atque undique turmas</l>
<l>colligit et subito vi magna surgit in hostem.</l>
<l>Dant sua tela Friges, instat dux Blancus et omnis</l>
<l>turba equitum peditumque simul miscentur in arvis:</l>
<l>pila sonant clipeis, haste franguntur in armis</l>
<l>telorumque ingens toto volat ethere nimbus,</l>
<l>fit cruor in terris, Teucrorum a sanguine campus</l>
<l>tingitur, armato desunt sua robora tergo.</l>
<l>Quis clades Frigium, quis posset funera Troum</l>
<l>scribere, vel terris proiecta cadavera, vel quae</l>
<l>sautia sunt telis bellantum corpora? Nulli</l>
<l>sors tantum sua leta fuit, quin vulnera saltim</l>
<l>bellando acciperet fieretque cruore superstes.</l>
<l>Non quondam armatus sub valle reconditus ima</l>
<l>ipse Iubas, stimulans Romanos milite parvo,</l>
<l>tantam hominum stragem posuit tantamque ruinam,</l>
<l>quantam hodie miseri cepere per horrida Teucri</l>
<l>proelia concussi; non consul Curio magnas</l>
<l>insidias passus tantos in mente dolores</l>
<l>sensit et infestas non tantas substulit iras,</l>
<l>quantas a veris accepit barbarus armis.</l>
<l>Non sibi vita placet, sunt centum in pectore curae</l>
<l>et centum rapiunt diversa pericula mentem</l>
<l>huc illucque suam: requies est nulla labori</l>
<l>nullaque spes armis, animoque audatia nulla,</l>
<l>tota sub adverso deiecta superbia Marte.</l>
<l>Frustra animat socios, frustra succurritur armis,</l>
<l>quando animi et fortes desunt ad proelia vires.</l>
<l>Ut tandem actonitus vidit cadere arma suorum</l>
<l>Dardanus et scevo Frigios sub Marte peremptos</l>
<l>deficere, advertens animo succurrere bello</l>
<l>arte sua, quamvis pugne consistere posset,</l>
<l>dat fede sua terga fuge, fugiensque sub alta</l>
<l>rupe tenet socios, ratus hoc, quod castra suasque</l>
<l>divitias repetant hostes et Marte sopito</l>
<l>invigilent auro rebusque opibusque relictis,</l>
<l>ipse superveniens sparsos confundat et armis</l>
<l>opprimat et victo sua sit victoria campo.</l>
<l>Contra has insidias statuit dux Blancus ut omnes</l>
<l>stent hostem contra fortes et pectore firmi</l>
<l>expectent quo se vertat Fortuna favore</l>
<l>ad Teucros, rerumque auri sit nulla cupido</l>
<l>ammonet, et nullo moveantur pectora questu</l>
<l>diviciisque novis nec victo milite, cum sint</l>
<l>omnia confestim vento ventura secundo.</l>
<l>Nocte sub obscura captis legionibus ipse</l>
<l>tramite diverso rupem circumdat et ardens,</l>
<l>aurea stellatum fugerent cum sidera caelum</l>
<l>et nitida in terris surgens Aurora veniret,</l>
<l>quantum armis decuit vigilans et pectore prestans,</l>
<l>a tergo veniens, hostes invadit. At illi,</l>
<l>quos abiens castris decrevit sistere contra,</l>
<l>ut belli signum videre, furentibus armis</l>
<l>parte alia stringunt acies et proelia firmant;</l>
<l>barbarus in medio, quem taelis undique pressum</l>
<l>percutiunt, tenuesque armis animoque catervas</l>
<l>dilacerant; Troum deiecta cadavera terris</l>
<l>infectant herbas madidosque in sanguine campos</l>
<l>constituunt tanquam e celo Iunonia crebras</l>
<l>miserit Iris aquas. Nullo sub Marte virorum</l>
<l>tanta fuit strages audita miserrima, nec tam</l>
<l>crudelis terris sparsus furor; omnia morti</l>
<l>vulnera et extreme sunt omnia proxima sorti.</l>
<l>Non tam sanguineas olim Marsalia cedes</l>
<l>vidit et horrendos non tantum punica luctus</l>
<l>proelia, quae mestum quondam fecere senatum,</l>
<l>funeribus tot plena suis, quantum icta iuventus</l>
<l>dardana per campos: tristi sunt ora dolore,</l>
<l>omnia mesta patent. Sors o crudelis et omni</l>
<l>supplicio manifesta tuo, que perfida nullo</l>
<l>sidere firma manes, ubi nunc est condita Teucri</l>
<l>gloria et in facili firmata superbia vento?</l>
<l>Cur non castra loco, stabilis, tua figis in uno,</l>
<l>quo diuturna suis sistant secura triumphis?</l>
<l>Quo fugis, ingenti super o fundata ruina,</l>
<l>quo fugis? Ad miseros oculos converte parumper,</l>
<l>huc aures converte tuas! Nil surda reclamas,</l>
<l>nil mihi respondes, o surda, o caeca Caribdis!</l>
<l>Dulcia mella tuo forti miscentur aceto</l>
<l>et felix vultu numquam consistis eodem,</l>
<l>et tamen in terris ut magnum numen habetur</l>
<l>frons tua sub centum depicta coloribus: omnes</l>
<l>cum te cognoscant, nullus te agnoscit, et ingens</l>
<l>blandorum est numerus deceptus ab arte tuorum.</l>
<l>Cum sis sceva satis, cum sint tua mixta veneno</l>
<l>munera et obscurum teneant tua sidera funem,</l>
<l>at te collaudant et te gens omnis adorat.</l>
<l>Non tam sulfureis siculus nunc ignibus Ethna</l>
<l>estuat et tantas non mittit ab ore favillas,</l>
<l>quot sua dat caelo suspiria barbarus et quot</l>
<l>proicit ardentes servatque in pectore flammas.</l>
<l>Spes, fuga, sola datur, spes una miserrima regem</l>
<l>hortatur rebusque trahit sua tela secundis</l>
<l>ad turres portusque suos et tuta suorum</l>
<l>menia, felici et leta firmissima pace.</l>
<l>Inter se Teucros miscet dux Blancus et omnes</l>
<l>vulneribus lacerat, bello metuendus; at ipsum</l>
<l>barbaricum ut vidit regem sua fata timentem</l>
<l>cedentemque retro, furiis accensus et ira,</l>
<l>ense ruit contra; ferro tunc ille peremptus,</l>
<l>ni subito a caelo veniens cum lumine terris</l>
<l>vox audita foret: "Videas ne feceris!", inquit</l>
<l>angelus, "Alfonsum regem manet iste triumphus!".</l>
<l>Tunc tenuit dux ipse manum; Tros territus hosti</l>
<l>terga dedit fugiensque deos et numina Troum</l>
<l>victa vocat frustra, seque inter fortia claudit</l>
<l>menia et horrendo rursus se credere bello</l>
<l>inque timet fortes temptare pericula christos.</l>
<l>Tunc demum in castris quantum valet ordo nitorque</l>
<l>sensit et Alfonsi quantum per bella falanges.</l></lg>

<trailer><hi rend="italic">Nonus explicit</hi></trailer></div1>
<div1><head>Libro X</head>

<argument><p><hi rend="italic">Decimus incipit</hi></p></argument>
<lg><l>Nunc tua sit quantum maiestas regia felix</l>
<l>et quibus insignis titulis, quibus alta triumphis,</l>
<l>incipiam paucis describere, si tua primum</l>
<l>dent pia sceptra michi veniam tuque inclitus omnem</l>
<l>carminibus culpam regum pietate remictas</l>
<l>concedasque tuum tandem virtutibus amplum</l>
<l>auxilium calami quando non illa recurrant,</l>
<l>imperio quae digna tuo solioque videntur.</l>
<l>Nam modo si qua pio virtus pulcerrima reges</l>
<l>pergratos facit ire Deo caeloque propinquos</l>
<l>sideribusque suis, illa est clementia, quam tu,</l>
<l>ante omnes clemens, augusto in pectore tecum</l>
<l>fersque, auges, confers atque omni tempore servas.</l>
<l>Si dant prisca fidem nitidis contexta libellis</l>
<l>et quae sunt nostris hodie memorata poetis,</l>
<l>temporibus quae plena suis per rura, per omnes</l>
<l>decurrunt campos, surgens ingentia septem</l>
<l>hostia Nilus habet, quae non paritura videntur</l>
<l>tam spaciosa suis lutulentaque flumina campis</l>
<l>quantum dat veniae tua nunc clementia, quantum</l>
<l>plus fluat aut dando quantum plus pectore crescat.</l>
<l>Hanc ego, per sceptrum quod tamquam sidus adoro,</l>
<l>perque tuos oculos multa pietate nitentes,</l>
<l>perque animum insignem, perque omnia regia, perque</l>
<l>quos tibi signavi destra trepidante libellos,</l>
<l>oro velis siculo, princeps, concaedere vati.</l>
<l>Nam quondam Augustus concessit laeta Maroni</l>
<l>gaudia et indulsit tunc, cum servavit ab igne</l>
<l>pulcrum Caesar opus; Senecam peciisse Neronem</l>
<l>legimus ut magnos ad se converteret hortos</l>
<l>et quae contulerat sibi premia protinus ille.</l>
<l>Nil horum efficiam, verum tibi, plura merenti,</l>
<l>effundam antiqua pro consuetudine patrum.</l>
<l>Non solum venia dignos fecere, sed omnes</l>
<l>magnifico reges habuere in honore poetas;</l>
<l>hi nam magna ducum scribuntque ingentia regum</l>
<l>arma, piis patribus populisque extensa futuris,</l>
<l>et dant carminibus longe post sceptra beatos</l>
<l>vivere et eternas laudum per secula pompas.</l>
<l>Magnus Alexander, tumulo dimissus Achillis,</l>
<l>fortune invidit graie, quia maximus heros</l>
<l>rerum gestarum praeconem accepit Homerum.</l>
<l>At tu cui titulos, cui das tua munera, census,</l>
<l>aurum, hortos, vestes, depicta palatia, villas?</l>
<l>Optatam hanc veniam, princeps invicte, negabis,</l>
<l>presertim cum culpa levis pia dona meretur?</l>
<l>Res mea tuta agitur: zephiris sunt vela secundis</l>
<l>impellorque mari, iam dudum sencio quod me</l>
<l>audisti et culpam clemens dimiseris omnem,</l>
<l>quamvis deiectis fuerint mea proxima Codris</l>
<l>carmina et ornatis paulum vicina Tibullis.</l>
<l>In primis igitur recta ratione tenetur</l>
<l>felix maiestas, animo natura beatum</l>
<l>quem tibi constituit fortemque creavit agundis</l>
<l>rebus, quem tantis vigilans sapientia lustrat</l>
<l>consiliis, titulis, meritis, virtutibus, armis;</l>
<l>felix divino properans ad sidera cultu,</l>
<l>quo tua sola Deum tangit clementia, quo tu</l>
<l>ante duces omnes clarus magnusque videris;</l>
<l>felix maiestas spoliis, tot leta triumphis,</l>
<l>felix tot ducibus, totque una amplissima sceptris</l>
<l>totque suis ductis per mille pericula castris;</l>
<l>felix pace sua, felix, fortissima bello.</l>
<l>Vicit Alexandrum genitor virtute Philippus,</l>
<l>sed patrem natus gestis per proelia rebus;</l>
<l>at tu cui terris similem Natura negavit</l>
<l>virtute et gestis sepelis cum rebus utrumque.</l>
<l>Felix maiestas iterum et celeberrima nato</l>
<l>principe Fernando natisque nepotibus et tot</l>
<l>auxiliis solium sceptrumque iuvantibus ipsum;</l>
<l>felix germano, felix, contenta nepote,</l>
<l>imperio felix, totque undique regibus alta,</l>
<l>principibus ducibusque tuis, qui regia tecum</l>
<l>sceptra colunt ornantque tuam per cetera sedem;</l>
<l>felix offitio, felix per proelia victis</l>
<l>hostibus et pulsis longa formidine Gallis.</l>
<l>Sed longe ante omnes felix, ante omnia regum</l>
<l>imperia excellens, sub tanta coniuge, sceptrum</l>
<l>perpetuante tuum, virtutum fonte, Maria:</l>
<l>pro te sceptra tenet, pro te tua iura ministrat,</l>
<l>pro te fert leges, pro te, sanctissima, mores,</l>
<l>pro te dat gladios, pro te, fortissima, furcas,</l>
<l>premia virtuti, viciis sua vincula ponit,</l>
<l>mente pia miseros, populos virtute gubernat,</l>
<l>pro te dat pacem, pro te, dignissima, bellum,</l>
<l>femina, vir, coniunx, dux, religiosa, pudica,</l>
<l>ante nurus omnes, ante omnes candida matres</l>
<l>ante Deo inclusas, ante omnes clara ministras.</l>
<l>Haec tua perpetuat felitia sceptra tuumque</l>
<l>tantum absens regina caput; sua splendida virtus,</l>
<l>virtuti coniuncta tuae, tua prospera queque</l>
<l>reddit et eternum prestat dux optima tandem</l>
<l>esse tuum terris perque omnia secula nomen.</l>
<l>Ha, taceant urbes, scileant Capitolia Rome</l>
<l>virgineusque chorus, scileant ingentia quondam</l>
<l>templa pio coniuncta Deo regnoque futuro,</l>
<l>et demum hac totus devictus ab arbore mundus</l>
<l>praecipitur sancte posuisse scilentia vite;</l>
<l>cedunt claustra sibi, cedunt pia concava patrum</l>
<l>saxa per ingentes olim celeberrima silvas.</l>
<l>Post te nil toto vidi praestantius orbe,</l>
<l>post te nil melius, post te nil pectore maius.</l>
<l>Haec tibi fortunas capitique piissima laurus</l>
<l>servat et ornatos haec dat tibi sola triumphos.</l>
<l>Inclita stirps regum, magni quoque filia regis,</l>
<l>regis cara soror, regis dulcissima coniunx,</l>
<l>non regum genitrix: potuit Fortuna secundis</l>
<l>rebus et auxiliis hoc donum adiungere tantis!</l>
<l>Nusquam ulli lutulenta fuit sors optima, nulli</l>
<l>integra: deest aliquid, quamvis pannosa videtur</l>
<l>vestis et extensa signet sua lictora cauda.</l>
<l>Hoc certe confectum adeo, ne prospera terris</l>
<l>aut completa satis possit tibi praemia mundus</l>
<l>reddere et ad votum vitam hic tibi fata quietam.</l>
<l>Haec tua descripsi, princeps, felicia, quae tu</l>
<l>quantum contineas et quanto robore serves,</l>
<l>ipsa fidem terris praestant tua sceptra tuumque</l>
<l>pectus et exemplo capiens tua proelia mundus.</l>
<l>Nunc locus est repetam letus mea munera, princeps,</l>
<l>ut post completos tanto sudore labores</l>
<l>ocia des operi et fesse des ocia menti,</l>
<l>donatumque domum rude mictas: scilicet haec sunt</l>
<l>non maiora parum felicia praemia regum,</l>
<l>quae modo militibus, modo dantur leta poetis,</l>
<l>quorum etas longis conspecta est fructubus ante,</l>
<l>ante in serviciis consumpta fidelibus, ut sit</l>
<l>digna suis meritis donanda licentia, sitque</l>
<l>libertas animo quocumque accesserit ultro.</l>
<l>Quae quantum paucis hodie concessa videntur,</l>
<l>tam veniunt pretiosa magis; consistere tectis</l>
<l>dulce seni, perdulce suos habitare penates</l>
<l>angustosque lares, quamvis sint aurea regum</l>
<l>atria et ornato paries effulgeat ostro.</l>
<l>Nam iuvat interdum felicia praemia ruris</l>
<l>illic me afflictum curis fortasse diurnis</l>
<l>querere et extensas cauto pede poscere silvas</l>
<l>cultoresque novos cultosque fideliter hortos</l>
<l>conspicere et cedri resecare superflua cultro</l>
<l>cumque suas tenero connectere palmite vites</l>
<l>aut plantare ulmos apibusque abstringere mella,</l>
<l>aut legere arboreos, facta dulcedine, fetus</l>
<l>et tandem ornatas concessa per ocia silvas</l>
<l>reddere, et arbitrio mecum sic vivere leto.</l>
<l>Nunc habitus civis, modo rusticus, hic ego censor,</l>
<l>illic nunc vates, illic modo cultor agelli,</l>
<l>non novus hospes ero; reliquum mihi temporis autem</l>
<l>expendam servire Deo precibusque potentem</l>
<l>placare et sancto secum hic consurgere voto</l>
<l>celestemque chorum meritis conducere. Et alto</l>
<l>ire patrocinio quamvis multum ante placebat,</l>
<l>nunc mihi silva magis: nulla hic mihi causa doloris</l>
<l>nullaque firmate surgunt hic proelia menti,</l>
<l>aut quae te impediant fallacis praemia mundi;</l>
<l>hic procul est hostis, procul hic stat femina, fastus</l>
<l>et quae terribili sunt plaena theatra tumultu;</l>
<l>hic tibi tuta quies, peccandi occasio nulla</l>
<l>nullaque perversi constant hic signa furoris;</l>
<l>hic sua leta suis concedit praemia Christus,</l>
<l>praemia quae capiti nullo rapiuntur ab evo.</l>
<l>Silva placet calamis, doctos quoque silva poetas</l>
<l>adiuvat ut regum describant gesta ducumque,</l>
<l>cumque perornato decurrant singula versu</l>
<l>et meliore lira non praetereunda reponant.</l>
<l>Virgilius quondam Romam, vir maximus, urbem</l>
<l>deseruit pariterque lares pariterque favores</l>
<l>imperii fugiens et quas cumulaverat olim</l>
<l>divicias magnas: cautus pia rura petebat,</l>
<l>divinum quo posset opus dulcesque Camenas</l>
<l>solus in arborea nitidaque absolvere silva</l>
<l>hocque uno auxilio regum describere laudes.</l>
<l>Omnia nequicquam temptavit et omnia frustra</l>
<l>contulit: invidit titulis Fortuna latinis</l>
<l>et celeres nimium vitam rapuere sorores,</l>
<l>nec potuere suum sua carmina currere finem.</l>
<l>Quae caret invidia totis non altera terris</l>
<l>vita patet secura magis, non altera, nec quae</l>
<l>tantum sollicitos confirmet ad ethera cursus</l>
<l>totque det ornatos non vano nomine census,</l>
<l>quantum leta suis promittit silva colonis.</l>
<l>Non timet ora ducum, non regum silva potentum,</l>
<l>sola Deum solum; false convicia linguae,</l>
<l>laudula contemnit gaudensque ad sidera currit,</l>
<l>hic meus ipse meos ad tanta haec gaudia fratres</l>
<l>hortor et ad plenos vera dulcedine fructus:</l>
<l>non sunt qui rumpant sancta haec mea federa, nec qui</l>
<l>proposito avertant animum vel pectora pungant,</l>
<l>non sunt hic hominum perversa negotia, non sunt</l>
<l>iurgia, non lites, non sunt commertia, nec quae</l>
<l>te quaciant miserum fraudum scelerumque falanges,</l>
<l>nulla tuos oculos offendunt turpia, nullus</l>
<l>sermo aures, faciles sunt hic sine murmure leges.</l>
<l>Silva parit requiem, stellato est proxima caelo</l>
<l>et vicina Deo, silva est via tuta salutis,</l>
<l>prima salutiferas inter firmissima portas;</l>
<l>virgo silva Dei, morumque est optima nutrix</l>
<l>et scelerum gladius, virtutum asperrima custos.</l>
<l>Silva tibi cantus, tibi dat celeberrima fructus,</l>
<l>silvaque securos prebet placidissima somnos.</l>
<l>Dulce decus michi silva meum, michi dulce lavacrum,</l>
<l>presidium, portus, passer, iocus, aula, columba,</l>
<l>preteriti medicina mei, spes leta futuri,</l>
<l>sola pie certa fertque aufert ocia lege</l>
<l>silva homini, tibi sola gerit non mixta venenis</l>
<l>gaudia et urbanas multum fugientia pompas</l>
<l>premia et armatam celesti munere pacem.</l>
<l>Nuncia silva Dei: quondam pater optimus istic</l>
<l>quaesivit celsam caeli Basilius urbem,</l>
<l>hic prior ante omnes posuit vestigia Paulus,</l>
<l>quamvis crediderit positum se Antonius ante,</l>
<l>hinc quoque turba patrum sanctis virtutibus ipsum</l>
<l>accessit visura Deum. Brevis haec via magnos</l>
<l>te trahit ad caelos et sancta cacumina monstrat</l>
<l>diviciasque omnes. Sunt hic responsa remissis</l>
<l>vocibus, hic magno fervent tua pectora caelo.</l>
<l>Ianua silva Dei, caeli est preciosa colore</l>
<l>iaspidibusque suis, cantu est speciosa benigno</l>
<l>angelicoque omni gaudet cultissima coetu.</l>
<l>Haec hominum curas, hominum sanctissima morbos</l>
<l>sanat et est veteris felix medicina reatus.</l>
<l>Hic colitur capiturque Deus firmusque tenetur,</l>
<l>hic ego letus ero, laetus mea thura precesque</l>
<l>effundam tibi, Christe, meis singultibus et te</l>
<l>ante oculos fixum noctuque dieque tenebo</l>
<l>et dabo vulneribus lacrimas, manibus pedibusque</l>
<l>oscula, cum precibus multum facientia nostris.</l>
<l>Hic ego me repetens consummam tempus, et evum</l>
<l>speque fideque ardens complebo, asperrimus omnem</l>
<l>offensam ad veniam legemque amplexus adibo,</l>
<l>auxilium celeste michi patriamque vocabo</l>
<l>et dabo peccatis oleum cinerique liquores</l>
<l>sidereos laetamque animo per secula sortem.</l>
<l>Hic ego ante abitum Christo pia carmina condam</l>
<l>deleboque omnem natam pro crimine culpam,</l>
<l>ut, cum leta mihi mortis mea venerit hora,</l>
<l>letus ego hanc animam leto de pectore mittam</l>
<l>absolvamque omnem solido de corpore poenam.</l>
<l>Quare ego te suplex, caeli pater optime, Christe,</l>
<l>per caput ornatum spinis, per vulnera nostrae</l>
<l>lucis et emissam sancto de pectore vocem,</l>
<l>cum tua sub dulci languerent brachia ligno,</l>
<l>perque tuos clavos, scaeveque per omnia mortis,</l>
<l>hanc mihi concedas oro pro munere vitam,</l>
<l>hanc mihi quo semper mea sint tecum omnia, tecum</l>
<l>pes, manus et calami, tecum mens, ora, voluntas,</l>
<l>et cum visceribus tenues secus ossa medulle.</l>
<l>Tu quoque praeterea, regum celeberrime princeps,</l>
<l>quem post multa deum mitem clementia regem</l>
<l>ante pios omnes et sceptra ante omnia fecit,</l>
<l>haec eadem siculo pia des tua praemia vati.</l></lg>

<trailer><hi rend="italic">Explicit decimus</hi></trailer></div1></body></text></TEI.2>
