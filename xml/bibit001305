<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Il Bardo della Selva Nera</title>
      <author>Vincenzo Monti</author>
    </titleStmt>
    <extent>125 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2004</date>
      <idno>bibit001305</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Poesie</title>
        <author>Monti, Vincenzo</author>
        <editor id="ed">Bezzola, Guido</editor>
        <publisher>UTET</publisher>
        <pubPlace>Torino</pubPlace>
        <date>1969</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>800</date>
    </creation>
    <langUsage><language id="ita"/></langUsage>
    <textClass>
      <keywords scheme="CDD">
        <term>851.6 - Poesia italiana. Periodo del rinnovamento, 1748-1814.</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>LIZ</name>
      </respStmt>
      <item>Correzione linguistica</item>
    </change>
    <change>
      <date>2004-03-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2004-03-15T00:00:00.000+02:00</date>
      <respStmt>
        <name>Carla Deiana</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1><head>CANTO I</head>
<head>I Vaticini</head>
<lg><l>Quando al terzo di Marte orrido ludo</l>
<l>dal Britannico mar sul congiurato</l>
<l>Istro discese fulminando il Sire</l>
<l>delle battaglie, e d'atro nembo avvolta</l>
<l>al fianco gli venìa la provocata</l>
<l>dal Tedesco spergiuro ira del cielo,</l>
<l>sentì dall'alta Ercinia la procella</l>
<l>de' volanti guerrieri il Bardo Ullino;</l>
<l>Ullin germe di forti, ed animoso</l>
<l>cantor de' forti, e dello spirto erede</l>
<l>dell'indovina vergine Velleda,</l>
<l>cui l'antica paura incensi offrìa</l>
<l>nelle selve Brutere, ove implorata</l>
<l>l'aspra donzella con responsi orrendi</l>
<l>del temuto avvenire aprìa l'arcano.</l></lg>
<lg><l>Sopra una vetta che d'Albecco e d'Ulma</l>
<l>signoreggia la valle, e i cristallini</l>
<l>bei meandri dell'Istro in lontananza,</l>
<l>salìa tutto raccolto in suo pensiero</l>
<l>l'irto poeta, e dietro gli recava</l>
<l>l'arpa Cherusca la gentil Malvina;</l>
<l>alle cui rosee dita il dolce tocco</l>
<l>insegnò della lira Ullino istesso;</l>
<l>e dilettoso il suon delle sue corde,</l>
<l>più che quello del padre, al cor scendea.</l>
<l>Nuda il veglio ha la fronte, e su la fronte</l>
<l>gli tremula canuto il crin, siccome</l>
<l>onda di nebbia che il ciglion lambisce</l>
<l>di deserto dirupo, e l'occhio invita</l>
<l>del viandante a contemplar la brulla</l>
<l>maestà de' suoi fianchi. Antica e rozza</l>
<l>di sua stirpe divisa, dalle terga</l>
<l>pende il bardo cucullo. Ispido e stretto</l>
<l>da croceo cinto sul confin dell'anca</l>
<l>gli discende al ginocchio, e appena il tocca,</l>
<l>il germanico saio. Era l'aspetto</l>
<l>nobilmente severo; era l'incesso</l>
<l>grave; e seco nel cor venìa volgendo</l>
<l>l'inique e turpi di cotanta guerra</l>
<l>rivelate cagioni; e il vil di sangue</l>
<l>anglico patto, e la più vile assai</l>
<l>ragion di Stato che ne tolse il prezzo.</l>
<l>Ciò pensando, mettea lungo la via</l>
<l>sospir profondi, e gli scaldava il petto</l>
<l>l'ira un giorno bollente nelle vene</l>
<l>del fiero Bardo, che l'Arvonie rupi</l>
<l>fe' d'acerbi sonar carmi tremendi,</l>
<l>quando alle Furie consacrò del primo</l>
<l>Edoardo la stirpe. Per dirotto</l>
<l>faticoso sentier giù dall'alpestre</l>
<l>balza di Snowdon conducea le folte</l>
<l>sue piumate falangi a ingiusta guerra</l>
<l>l'orgoglioso tiranno; e ritto intanto</l>
<l>sovra uno scoglio che l'acuta fronte</l>
<l>su gli spumanti vortici protende</l>
<l>del muggente Conway, vestito a bruno</l>
<l>stava il bieco profeta e rimirava.</l>
<l>Insanguinate, su le nubi assise</l>
<l>gli fean cerchio le truci ombre gementi</l>
<l>degl'inulti fratelli; e il vate ordiva</l>
<l>su le corde dell'arpa dolorosa</l>
<l>di regali sventure e di delitti</l>
<l>una terribil tela, a cui le dire</l>
<l>porgean le fila nel sangue tuffate</l>
<l>de' Britannici re; mentre all'orrendo</l>
<l>lavor placate sorridean le lunghe</l>
<l>larve fraterne, e su i deserti letti</l>
<l>cessava il pianto delle Cambrie spose.</l></lg>
<lg><l>Giunto Ullino su l'erta, il guardo spinse</l>
<l>giù nella valle, e ritto in piedi, e l'arco</l>
<l>spalancando del ciglio e palpitando,</l>
<l>d'armi vide e d'armati tuttaquanta</l>
<l>ondeggiar la pianura, e starsi a fronte</l>
<l>già minacciosi, già parati al cozzo</l>
<l>gli eserciti rivali; e li movea</l>
<l>non eguale virtù. Guatava il veglio</l>
<l>le Germaniche file; e poiché l'ebbe</l>
<l>corse e ricorse: Oh sventurati! ei disse,</l>
<l>voi non venite a giusta pugna: io veggo</l>
<l>passar veloce su le vostre fronti</l>
<l>una mano di fuoco, che con negro</l>
<l>stile vi scrive una fatal sentenza.</l>
<l>Qual rio s'è fatto qui di voi mercato,</l>
<l>sventurati fratelli! E sì dicendo</l>
<l>torse lo sguardo inorridito, e pianse.</l></lg>
<lg><l>Si volse poscia alle contrarie schiere,</l>
<l>che miglior causa e Dei migliori all'armi</l>
<l>spingean. Sereno su que' volti tutti</l>
<l>lampeggiava il coraggio, e quella franca</l>
<l>securtà di valor che pria del fatto</l>
<l>al cor ti dice: Il vincitore è questi.</l>
<l>Venìan siccome a nuzial carola</l>
<l>i valorosi, e dalle dense usciva</l>
<l>mobili selve de' lucenti ferri</l>
<l>lampi intorno e paure. Alto tremava</l>
<l>sotto l'ugna de' fervidi cavalli</l>
<l>la terra; e chiuse ne' romiti alberghi</l>
<l>di Vertinga le madri e di Gunsburgo</l>
<l>si stringean trepidando i figli al seno.</l></lg>
<lg><l>Stette immoto alcun tempo a riguardarli</l>
<l>l'attonito cantor. L'avida vista,</l>
<l>senza batter palpebra, or da quel lato,</l>
<l>or da questo inviava: e per la mente</l>
<l>scorrean frattanto, e s'accendean veloci</l>
<l>le profetiche vampe. Alfin rapito</l>
<l>da sùbito furore, alla seguace</l>
<l>vergin si volse, e: Porgimi, le disse,</l>
<l>porgimi l'arpa de' guerrieri, o figlia;</l>
<l>ché un Dio per mezzo a quegli armati io veggo,</l>
<l>un terribile Dio, che li conduce,</l>
<l>e pentiti farà nel suo disdegno</l>
<l>i giurati Potenti. Incontanente</l>
<l>pose Malvina nelle man del padre</l>
<l>il fatidico legno. Ed ei, gli arguti</l>
<l>nervi scorrendo col maestro dito,</l>
<l>sposò la voce al suon delle percosse</l>
<l>fila, seguaci della calda mente:</l></lg>
<lg><l>Porgete attente</l>
<l>l'orecchie; e il fato,</l>
<l>che vi sta sopra, o re fanciulli, udite.</l>
<l>Dell'innocente</l>
<l>sangue versato</l>
<l>in scellerata guerra</l>
<l>conta il cielo le stille, e le schernite</l>
<l>lagrime tutte della stanca terra.</l></lg>
<lg><l>Lassù, dov'anco</l>
<l>il muto arriva</l>
<l>gemer del verme che calcato spira,</l>
<l>del Nume al fianco</l>
<l>siede una Diva,</l>
<l>che chiusa in negro ammanto</l>
<l>scrive i delitti coronati, e all'ira</l>
<l>di Dio presenta delle genti il pianto.</l></lg>
<lg><l>Ed ella il carco</l>
<l>d'igniti strali</l>
<l>ferreo turcasso agli omeri sospeso,</l>
<l>scende; e dall'arco</l>
<l>fischiar fa l'ali</l>
<l>dell'ultrice saetta.</l>
<l>Vanno in polve i diademi, e dell'offeso</l>
<l>popol si sfrena la fatal vendetta;</l></lg>
<lg><l>ché su gli scossi</l>
<l>troni s'asside</l>
<l>inesorata; e sul castigo e l'onte</l>
<l>de' re percossi</l>
<l>fiera sorride.</l>
<l>Poi rifatto in sembianza</l>
<l>più bella il solio, su vi scrive in fronte:</l>
<l>Re caduti, lasciate ogni speranza.</l></lg>
<lg><l>Tu che all'Anglo mercatore</l>
<l>per iniqui altrui consigli</l>
<l>(ahi perduto antico onore!)</l>
<l>vendi il sangue de' tuoi figli,</l>
<l>e ti dava il ciel clemente</l>
<l>regal senno e cuor che sente;</l></lg>
<lg><l>ti ricorda, incauto Sire,</l>
<l>ch'anco i regni han morte e tomba.</l>
<l>Odi il turbine ruggire,</l>
<l>mira il fulmin che già piomba,</l>
<l>Sire incauto, il Giglio spento</l>
<l>ti riempia di spavento.</l></lg>
<lg><l>Quei che nulla in alto vede</l>
<l>egualmente il guardo volve</l>
<l>di Ridolfo all'unto erede,</l>
<l>e all'insetto della polve.</l>
<l>Di Ridolfo augusto figlio,</l>
<l>ti spaventi il morto Giglio.</l></lg>
<lg><l>A che poni tua speranza</l>
<l>nel crudel feroce Scita?</l>
<l>Perde il nome la Possanza,</l>
<l>che di barbari s'aìta:</l>
<l>vile è il trono a cui sostegno</l>
<l>son quell'armi, ed onta il regno.</l></lg>
<lg><l>Ahi demenza! i cervi imbelli</l>
<l>congiurati assalto han mosso</l>
<l>al lion che arruffa i velli,</l>
<l>al lion che ancora ha rosso</l>
<l>di lor strage il forte artiglio,</l>
<l>e la morte ha nel cipiglio.</l></lg>
<lg><l>Ei già rugge: fuggite, fuggite,</l>
<l>sconsigliati; le frasche sentite</l>
<l>ruinose con alto fracasso</l>
<l>atterrarsi, e dar loco al suo passo.</l>
<l>Vedi, vedi, egli spira dagli occhi</l></lg>
<lg><l>fiamme orrende: nessuno lo tocchi;</l>
<l>ché signor delle selve</l>
<l>valor lo fece, ed arbitro</l>
<l>dell'altre belve.</l>
<l>Tale il Bardo proluse, in sacra nebbia</l>
<l>avvolgendo gli accenti. Ardea frattanto</l>
<l>in val d'Istro la pugna. E qual tra vili</l>
<l>minuti augelli piomba la grifagna</l>
<l>degli strali di Giove arrecatrice;</l>
<l>tal si scaglia per mezzo alla nemica</l>
<l>folta il Francese combattente, e armato</l>
<l>più di cor che di ferro, altro non teme</l>
<l>che gir secondo ad incontrar perigli.</l></lg>
<lg><l>Già fulminava di Vertinga i campi</l>
<l>procelloso un Guerrier, che della prima</l>
<l>strage Alemanna sanguinando il piano,</l>
<l>del primo arringo si cogliea gli onori,</l>
<l>e le schiere rompea; pari al veloce</l>
<l>d'ogni gagliardo domator Pelìde,</l>
<l>quando tutti di Grecia alla vendetta</l>
<l>precorrendo gli eroi stirpe di Numi,</l>
<l>per le Frigie contrade orrendamente</l>
<l>facea l'ugna sonar di Balio e Xanto,</l>
<l>immortali destrieri. Emula corre</l>
<l>di Teutonico lauro a ghirlandarsi</l>
<l>degli altri duci la virtù. D'Elchinga</l>
<l>e di Gunsburgo su i tremendi ponti</l>
<l>già batte la novella Aquila i vanni</l>
<l>d'ostil sangue roranti, e nell'antica</l>
<l>figge ardita così l'ugna sovrana,</l>
<l>e la squarcia, e la spenna; e le rabbuffa</l>
<l>sì la corona sulla doppia cresta,</l>
<l>che fuggitiva a rimpiattarsi d'Ulma</l>
<l>ne' mal chiusi ripari la costrigne.</l>
<l>La vincitrice intanto a maggior preda</l>
<l>sovra il balzo d'Albecco apre l'artiglio.</l></lg>
<lg><l>Ivi in pugna crudel prodigio apparve</l>
<l>d'infinito valor. Contra se' mila</l>
<l>impetuoso e quattro volte tanto</l>
<l>combattea l'Alemanno, e non lasciava</l>
<l>dubbia la speme l'inegual conflitto.</l>
<l>Ma numero che val contra virtude?</l>
<l>Veder la numerosa oste, e primieri</l>
<l>assalirla, spezzarla, e sgominarla,</l>
<l>e far che molti mordano la polve,</l>
<l>molti cedano il ferro, e il resto compri</l>
<l>col fuggir ratto una codarda vita,</l>
<l>fu per que' pochi eletti un breve affanno,</l>
<l>anzi un tripudio; ché i perigli sono</l>
<l>la danza degli eroi. Vide il bel fatto</l>
<l>il Bardo spettator dalla sua rupe,</l>
<l>e le nobili piaghe a mezzo il petto</l>
<l>del vincitor; le vide, e su le pronte</l>
<l>corde sonore fe' volar quest'inno:</l></lg>
<lg><l>Oh illustre pugna! oh splendide</l>
<l>ferite generose</l>
<l>alle ferite simili,</l>
<l>che le Laconie spose</l>
<l>baciar sul largo petto</l>
<l>dei trecento allo Stretto!</l></lg>
<lg><l>Raccogli, amor di patria,</l>
<l>quel sacro sangue, e al ciglio</l>
<l>de' giovinetti mostralo</l>
<l>nel marzial periglio.</l>
<l>Da mortal vena, il giuro,</l>
<l>mai non uscì il più puro.</l></lg>
<lg><l>Vedrai repente accendersi</l>
<l>tal ne' garzoni ardire,</l>
<l>tal nella mischia fervere</l>
<l>di gloria un bel desire,</l>
<l>che sorriso del forte</l>
<l>diventerà la morte.</l></lg>
<lg><l>Valle d'Albecco, i tremoli</l>
<l>vegliardi un dì col dito</l>
<l>t'insegneranno; e il postero</l>
<l>di santo orror colpito</l>
<l>ricercherà la fossa</l>
<l>che degli eroi tien l'ossa.</l></lg>
<lg><l>Coprirà l'erba e il tribolo</l>
<l>le mute spoglie, ed irti</l>
<l>per le notturne tenebre</l>
<l>vagoleran gli spirti,</l>
<l>che morti ancor daranno</l>
<l>spavento all'Alemanno.</l></lg>
<lg><l>Ma l'alto ardire, ond'inclito</l>
<l>suona d'Albecco il campo,</l>
<l>no, non fia sol. Già folgora</l>
<l>d'emule spade il lampo,</l>
<l>già in Cremsa si rinnova</l>
<l>la memoranda prova.</l></lg>
<lg><l>Fragor percuotemi</l>
<l>d'armi terribile:</l>
<l>veggo di barbari</l>
<l>immenso un nugolo,</l>
<l>che in Diernestéino</l>
<l>su pochi intrepidi</l>
<l>piomba. Ne tremano</l>
<l>di Cremsa i colli;</l></lg>
<lg><l>ma non i Gallici</l>
<l>brandi, che agognano</l>
<l>andar di Getico</l>
<l>sangue satolli.</l></lg>
<lg><l>Ecco, già brillano</l>
<l>nudi, già al sonito</l>
<l>guerrier s'abbassano,</l>
<l>già van, già rapidi</l>
<l>fan piaga, e pérdono</l>
<l>dentro le perfide</l>
<l>vene del truce</l>
<l>Scita la luce.</l></lg>
<lg><l>Scita crudel, di Tauride non sono,</l>
<l>della Vistola, no, queste le prode,</l>
<l>ove usurpasti fra' turbanti e un trono</l>
<l>da tre percosso del valor la lode.</l></lg>
<lg><l>Qui t'hai, mal giunto, quelle spade al petto,</l>
<l>che due volte fer tristo il tuo destino,</l>
<l>quando atterrato e di catene stretto</l>
<l>il Batavo ti vide e il Tigurino.</l></lg>
<lg><l>Ti coprì nudo, libertà ti rese,</l>
<l>d'armi ti cinse il vincitor. Che festi</l>
<l>di quell'armi, o fellon? Contra il cortese</l>
<l>donator sì bel dono, empio, volgesti.</l></lg>
<lg><l>E i petti a ferir corri, in cui spietato</l>
<l>pietà trovasti, e a quei difesa hai porto</l>
<l>che ti fur chiusi. Or va: t'aspetto, ingrato,</l>
<l>in Osterlizza, e l'aspettar fia corto.</l></lg>
<lg><l>Questi all'arpa fidava il Bardo austero</l>
<l>vaticinii sdegnosi; e confondea</l>
<l>l'arcano canto col fragor del fiume,</l>
<l>che lamentoso con vermigli flutti</l>
<l>nunzio corre di stragi alla superba</l>
<l>Vindobona, e di guerra infauste e dure</l>
<l>primizie apporta all'atterrito Sire.</l></lg>
<lg><l>Pallido intanto su l'abnobie rupi</l>
<l>il sol cadendo, raccogliea d'intorno</l>
<l>dalle cose i colori, e alla pietosa</l>
<l>notte del mondo concedea la cura.</l>
<l>Ed ella del regal suo velo eterno</l>
<l>spiegando il lembo raccendea negli astri</l>
<l>la morta luce, e la spegnea sul volto</l>
<l>degli stanchi mortali. Era il tuon queto</l>
<l>de' fulmini guerrieri, e ne vagava</l>
<l>sol per la valle il fumo atro, confuso</l>
<l>colle nebbie de' boschi e de' torrenti:</l>
<l>eran quete le selve, eran dell'aure</l>
<l>queti i sospiri; ma lugùbri e cupi</l>
<l>s'udìan gemiti e grida in lontananza</l>
<l>di languenti trafitti, e un calpestìo</l>
<l>di cavalli e di fanti, e sotto il grave</l>
<l>peso de' bronzi un cigolìo di rote,</l>
<l>che mestizia e terror mettea nel core.</l></lg></div1>
<div1><head>CANTO II</head>
<head><hi rend="italic">Il ferito in Albecco</hi></head>

<lg><l>Disse a Malvina allor commosso Ullino:</l>
<l>Odi, figlia, laggiù que' dolorosi</l>
<l>gemiti? gli odi? Il fier lamento è quello</l>
<l>del valor moribondo. Or senti, Anch'io</l>
<l>trattai nel fiore delle forze il brando</l>
<l>in crudeli battaglie, e a me pur anco</l>
<l>splende di belle cicatrici il petto.</l>
<l>Infelice a far mia degl'infelici</l>
<l>la sventura imparai. Scendiamo, o figlia,</l>
<l>scendiam; ché grata al ciel, né indarno spesa</l>
<l>in beneficio del valor che geme,</l>
<l>fia, lo spero, laggiù la nostra aìta.</l></lg>
<lg><l>Sbigottì, scolorossi a tanto invito</l>
<l>la non avvezza a sanguinosi obbietti</l>
<l>timidetta donzella, e, in lui gli sguardi</l>
<l>fissi e fermi, tacea. Poi dal paterno</l>
<l>esortar fatta più secura, e punta</l>
<l>dallo stral di pietà, che ardite e pronte</l>
<l>fa nell'uopo d'onor l'anime belle:</l>
<l>Padre, disse, scendiamo: e coraggiosa</l>
<l>l'orme del veglio a seguitar si mise.</l>
<l>Van per mezzo alla strage, e non gli arresta</l>
<l>il terror ch'esce dalle tronche membra,</l>
<l>e dal sangue e dall'armi orribilmente</l>
<l>sparse e confuse; ché sostienli e guida</l>
<l>la virtù che fa l'uom negli ardui tempi</l>
<l>più pensoso d'altrui che di se stesso.</l>
<l>L'andar dei due pietosi illuminava</l>
<l>tacita e pura la sorgente luna,</l>
<l>che per veder sì santa opra scoprìa</l>
<l>tutto il vergine volto, e rimovea</l>
<l>l'invido velo delle nubi. Ed ecco</l>
<l>per l'orrendo sentier gli attenti sguardi</l>
<l>ferir d'Ullino a un tempo e di Malvina</l>
<l>giovin guerriero, che fra molti uccisi</l>
<l>giace in lago di sangue, e, stretta in pugno</l>
<l>la rubiconda spada, ancor respira.</l>
<l>L'alta strage che il cinge, il minaccioso</l>
<l>tener del brando, ed il purpureo nastro,</l>
<l>che argomento d'onor gli fregia il petto,</l>
<l>fanno invito alla vista. Era il sembiante</l>
<l>fiero, ma bello, e su la nuda fronte</l>
<l>della luna scendea sì dolce il raggio,</l>
<l>che rapito ti senti a riguardarla</l>
<l>di pietade e d'amor, e qual sia primo</l>
<l>o non l'intende o non sa dirlo il core.</l></lg>
<lg><l>Vide il bel volto del garzon ferito</l>
<l>la tenera Malvina, e pria che il piede,</l>
<l>corse l'alma in aiuto all'infelice,</l>
<l>che di questo s'accorse, e coll'alzata</l>
<l>languida mano e co' natanti lumi</l>
<l>le rendea la mercé che colla voce</l>
<l>non potea. Molte, né però mortali,</l>
<l>gli solcavano tutta la persona,</l>
<l>e a poco a poco gli rapian la vita,</l>
<l>le ferite; ed uscìa di ciascheduna</l>
<l>in un col sangue una segreta voce</l>
<l>che al cor parlava di Malvina. Ond'ella</l>
<l>sciolte ratto dal fianco e dalle chiome</l>
<l>le caste bende, con Ullin si diede</l>
<l>a fasciarle veloce, e della piaga,</l>
<l>che occulto strale già le aprìa nel seno,</l>
<l>la meschinella ancor non s'accorgea.</l></lg>
<lg><l>E già lo spirto, che fuggìa col sangue,</l>
<l>le vie del cor ripiglia, e per le membra</l>
<l>diffuso riede ai consueti offici.</l>
<l>Già si folce sul cubito, già sorge,</l>
<l>dia in piè sostiensi il Cavaliero, e puote,</l>
<l>coll'aìta de' duo che al fianco infermo</l>
<l>gli fan colonna, imprimer l'orme, e lento</l>
<l>movere il passo. Non sorgea lontano</l>
<l>d'Ullin l'umile tetto, e non fu lungo</l>
<l>del venirvi lo stento. Ivi gioiosi</l>
<l>sovra non ricco letticciuol, ma tutto</l>
<l>bella spirante pastoral mondezza,</l>
<l>il corcar mollemente. E ciò che l'uopo</l>
<l>chiedea dell'arte, apparecchiato, e messo</l>
<l>di medich'erbe un suo tal sugo in pronto,</l>
<l>a lavar diessi coll'esperta mano</l>
<l>ogni piaga il buon vecchio, ad irrigarle</l>
<l>di sanatrici stille, a farle tutte</l>
<l>innocenti e sicure. In mezzo all'opra</l>
<l>le guardava il ferito e sorridea,</l>
<l>e colla mano coraggiosa e ferma</l>
<l>le misurava, e gli brillava il viso</l>
<l>come raggio di Sol che dopo il nembo</l>
<l>ravviva il fiore dal furor battuto</l>
<l>d'aquilon tempestoso. E in quel gioire</l>
<l>il cor sospinse i suoi purpurei rivi</l>
<l>novellamente a risvegliar le rose</l>
<l>delle pallide guance; e nelle vene</l>
<l>tornò più lieta a circolar la vita.</l></lg>
<lg><l>Sciolse allor quell' intrepido la voce,</l>
<l>e con guardo sereno, e con parole</l>
<l>che sul labbro gl'invia la conoscenza</l>
<l>del ricevuto beneficio, disse:</l>
<l>Generoso mortal, che al fato estremo</l>
<l>mi togli, e tanta dalla nobil fronte</l>
<l>riverenza m'inspiri, e tu che mostri</l>
<l>d'angelo il volto, e la pietosa cura</l>
<l>con lui dividi, amabile fanciulla,</l>
<l>dite, se onesto è il mio pregar, chi siete?</l>
<l>Di che gente? Saper di chi m'ha salvo</l>
<l>giovami il nome, e il cor lo chiede, il core</l>
<l>che non ingrato mi fu posto in seno.</l>
<l>La mercede che scarsa io vi potrei</l>
<l>render di tanto, vi fia larga e intera,</l>
<l>pria dal Ciel, che le belle opre corona,</l>
<l>poi dal possente mio Signor renduta:</l>
<l>ché liberal, magnanimo, cortese</l>
<l>del par che invitto è de' Francesi il Sire,</l>
<l>e nel far lieta la virtude esulta.</l></lg>
<lg><l>Guerrier, rispose Ullino, il tuo coraggio,</l>
<l>la tua ne' mali alacrità, già detto</l>
<l>m'avean la patria tua. Io dell'averti</l>
<l>tolto a morte, e servato al tuo Signore</l>
<l>sento letizia, ch'ogni detto eccede.</l>
<l>Ma tu, figlio, tu fai misero e vile,</l>
<l>promettendo mercede, il beneficio.</l>
<l>Sta qui dentro il mio premio, in questo petto,</l>
<l>premio che darmi né tu puoi, né il Grande</l>
<l>per cui combatti. Né però disdegno</l>
<l>del tuo cor grato i sensi, e mi fia dolce</l>
<l>(ecco tutto che bramo) il saper vivi</l>
<l>nella tua rimembranza il Bardo Ullino,</l>
<l>e costei, che pietosa in tuo soccorso</l>
<l>volò primiera, ed è la speme, il raggio</l>
<l>dell'inclinato viver mio. - Nel fine</l>
<l>di questo detto caramente ei prese</l>
<l>la fanciulla per man, che compiaciuta</l>
<l>chinò i begli occhi verecondi, e tosto</l>
<l>gli alzò furtivi e timidetti al volto</l>
<l>del già caro garzone; ed ei la stava</l>
<l>già contemplando, e l'ultime parole</l>
<l>del buon canuto ripetea nel core.</l>
<l>Si scontraro gli sguardi, e negli sguardi</l>
<l>l'alme sospinte. In lei beossi, e ferma</l>
<l>la vista ei tenne: di color cangiossi</l>
<l>l'altra, e atterrò l'oneste luci. Il veglio</l>
<l>l'abbracciava, e seguìa: Questo diletto</l>
<l>di santissimi nodi unico frutto</l>
<l>(nodi troppo per tempo, ohimè! recisi,</l>
<l>ma troppa, o Cielo, ti parea la gioia</l>
<l>de' sereni miei dì!), questa gentile</l>
<l>tenera pianta, come valgo, all'aura</l>
<l>della virtude coltivando io vegno,</l>
<l>e in lei comincia, in lei tutta finisce</l>
<l>la mia cura, il mio regno. Ella m'è tutto,</l>
<l>e la man cara della mia Malvina,</l>
<l>questa mano innocente, allor che morte</l>
<l>chiamerà la mia polve entro la tomba,</l>
<l>i lumi in pace chiuderammi. Aperse</l>
<l>a que' detti Malvina ambe le braccia,</l>
<l>intenerita le ricinse al collo</l>
<l>dell'amato vegliardo, e su lui tutta,</l>
<l>senza veruna profferir parola,</l>
<l>cadde col capo in abbandono, e pianse.</l>
<l>A quell'atto d'amor tanto, a que' volti</l>
<l>dolcemente confusi, a quelle mute</l>
<l>lagrime alterne, si sentì sul ciglio</l>
<l>correr pur esso una segreta stilla</l>
<l>il sospeso guerriero, e per le membra</l>
<l>il dolor tacque delle sue ferite;</l>
<l>ma non già tacque il cor, che il molto affetto</l>
<l>dicea con gli occhi rugiadosi e fissi.</l>
<l>Ruppe alfin quella dolce estasi Ullino,</l>
<l>e rasciutta la guancia, amicamente</l>
<l>all'estatico disse: Io satisfeci,</l>
<l>sconosciuto Francese, al tuo desire.</l>
<l>Mi nomai Bardo, e in questo nome apersi</l>
<l>tutto che sono. Per te, stesso or sai</l>
<l>ch'io son de' buoni e in un de' forti amico,</l>
<l>in solitaria povertà non vile,</l>
<l>ricco di cor, di pace e di contento.</l>
<l>Né, perché Bardo, argomentar che rozzo,</l>
<l>qual già piacque a' miei prischi, e scevro in tutto</l>
<l>da civile dolcezza il tenor sia</l>
<l>di mia vita; ché care a me pur sono</l>
<l>le virtù cittadine, e precettori</l>
<l>nella somma de' carmi arte divina</l>
<l>non mi fur sole le tempeste e i nembi,</l>
<l>i torrenti, la luna, e le pensose</l>
<l>equitanti le nubi ombre de' padri;</l>
<l>ma i costumi ben anco e le dottrine,</l>
<l>e gli affetti, e i bisogni, e le vicende</l>
<l>dell'uom, cui nodo social costringe;</l>
<l>ché culta ancora la natura è bella.</l>
<l>Ben fu stagion che maestosa e diva,</l>
<l>non che bella m'apparve, innanzi a quella</l>
<l>de' vostri vati, la natura espressa</l>
<l>ne' bardi carmi, e grande io sì l'estimo</l>
<l>in suo rozzo vestir. Ma fantasia</l>
<l>sempre avvolta di nembi, e sempre al lampo</l>
<l>delle folgori accesa, ed al ruggito</l>
<l>d'uniformi procelle, a lunga prova</l>
<l>la bramosa di nuove dilettanze</l>
<l>alma nel petto mi stancava; e dentro,</l>
<l>sì qui dentro sentii che d'un sol fiore</l>
<l>ir contenta non può questa divina</l>
<l>nostra farfalla. Allor vid'io che il Bardo</l>
<l>pittor non era sì fedel, qual sembra,</l>
<l>di natura; ché varia ella e infinita</l>
<l>nell'opre sue risplende; e circoscritta</l>
<l>sotto i bardi pennelli è ognor la stessa.</l>
<l>Non che il mio stato, ti fei chiari, o figlio,</l>
<l>quali in petto li serro, i miei pensieri.</l>
<l>Or piacciati cortese a me tu pure</l>
<l>nomarti, e dirne i genitori. È questo</l>
<l>l'interrogar che primo esce dal labbro</l>
<l>de' vegliardi, e mi so che dolce in petto</l>
<l>di buon figlio risuona. Come poscia</l>
<l>tua salute il consenta, di più lungo</l>
<l>desire antico mi farai contento.</l>
<l>Guerrier mi giova de' guerrieri udire</l>
<l>i magnanimi affanni; e del tuo Duce,</l>
<l>che tutta del suo nome empie la terra,</l>
<l>e ne libra i destini, è tempo assai</l>
<l>ch'io solingo di selve abitatore</l>
<l>molto udir bramo. - E molto udrai, rispose</l>
<l>sollevando la testa il Cavaliero;</l>
<l>ch'io su gl'Itali campi, ove le penne</l>
<l>al primo volo la sua fama aperse,</l>
<l>e sul barbaro Nilo, e fra l'eterne</l>
<l>nevi dell'Alpi il seguitai fedele,</l>
<l>e tutte del suo brando e del suo senno</l>
<l>l'opre vidi e conobbi, e nel volume</l>
<l>tutte le porto della mente impresse.</l>
<l>Medicina sarammi all'egro fianco</l>
<l>il narrarle. S'appaghi intanto il primo</l>
<l>tuo dimando. Terigi è il nome mio.</l>
<l>D'Itala madre mi produsse in riva</l>
<l>dell'umil Varo genitor Francese,</l>
<l>un di que' prodi che passar fur visti</l>
<l>su generose antenne alla vendetta</l>
<l>dell'oltraggiato American. Me privo</l>
<l>del morto padre in povera fortuna,</l>
<l>ma in non bassi pensieri e sentimenti</l>
<l>nudrì la madre coraggiosa. E quando</l>
<l>la non ben nota, né raccesa ancora</l>
<l>(come fulmin che dorme entro la nube)</l>
<l>virtù del magno Bonaparte scese</l>
<l>nell'Italico piano, arse d'un bello</l>
<l>desìo di gloria il giovanil mio petto,</l>
<l>né della patria la chiamata attesi,</l>
<l>ma volontario mi proffersi. Al seno</l>
<l>mi serrò la dolente genitrice,</l>
<l>dolente sì, ma non tremante, e, alzate</l>
<l>le luci al cielo, benedisse il figlio,</l>
<l>con queste, che profonde mi riposi</l>
<l>nel più sacro dell'alma, alte parole:</l>
<l>Figlio, tu corri a guerreggiar la terra</l>
<l>che mi diè vita. Non odiar tu dunque</l>
<l>la patria mia, che tua divien, che nullo</l>
<l>fece oltraggio alla vostra. I suoi tiranni</l>
<l>v'oltraggiaro, non ella, che cortese</l>
<l>arti dievvi e scienze, ed or bramosa</l>
<l>v'apre le braccia, e a sé vi chiama, e spera</l>
<l>dal Francese valor, non danno ed onta,</l>
<l>ma presidio e salute, e dell'antico</l>
<l>suo beneficio la mercé. Calcando</l>
<l>l'Itala polve, ti rammenta adunque</l>
<l>che tutta è sacra; che il tuo piè calpesta</l>
<l>la tomba degli eroi; ch'ivi han riposo</l>
<l>l'ombre de' forti, e che de' forti i figli</l>
<l>hanno al piè la catena, e non al core;</l>
<l>che in que' cor non morì, ma dorme il foco</l>
<l>dell'antica virtù; dorme il coraggio;</l>
<l>dormon le grandi passioni. Oh sorga,</l>
<l>sorga alfine alcun Dio che le risvegli,</l>
<l>che la reina delle genti al primo</l>
<l>splendor ritorni, ed il sepolto scettro</l>
<l>della Terra rialzi in Campidoglio!</l>
<l>Questi voti al valor consacro, o figlio,</l>
<l>dell'auspicato Bonaparte. Il fiero</l>
<l>spirto che ferve in quel profondo petto,</l>
<l>è dell'Italo sole una scintilla,</l>
<l>e l'ardir delle prische alme latine</l>
<l>sul suo brando riposa. Or tu fra l'armi</l>
<l>duce seguendo di cotanta speme,</l>
<l>possa tu, figlio, meritarti il grido</l>
<l>di buon, di prode, di leal guerriero,</l>
<l>e tornar salvo ad asciugarmi il pianto</l>
<l>che mi lasci partendo. - E qui troncaro</l>
<l>le lagrime la voce. Il cielo io chiamo</l>
<l>in testimonio, e te, cara e sovente</l>
<l>del mio sangue bagnata Ausonia terra,</l>
<l>che della madre io fui fedele ognora</l>
<l>ai santi avvisi, e rispettai le tue</l>
<l>maestose sventure, e qual seconda</l>
<l>patria t'amai; ché ben di senso è privo</l>
<l>chi ti conosce, Italia, e non t'adora.</l>
<l>E voi di Dego e Montenotte orrendi</l>
<l>dirupi, e voi dell'Adige e del Mincio</l>
<l>onde battute, fatemi voi fede,</l>
<l>che né disagio, né periglio alcuno</l>
<l>schivai d'armi, né fui pugnando avaro</l>
<l>della mia vita. - Si commosse Ullino,</l>
<l>si commosse Malvina a quel pietoso</l>
<l>racconto, e i moti fea del cor palesi</l>
<l>l'alta eloquenza del tacer. Quetato</l>
<l>degli affetti il tumulto, si riscosse</l>
<l>il Bardo, e disse: Nella tua favella</l>
<l>una forte risplende alma sublime,</l>
<l>valoroso Terigi; e l'ascoltarti</l>
<l>è gioia che si sente e non si parla.</l>
<l>Ma di quiete or le tue piaghe han d'uopo,</l>
<l>d'alta quiete: e il sanator di tutte</l>
<l>cure, l'amico degli afflitti, il sonno,</l>
<l>tempo è che scenda a riparar le spente</l>
<l>tue forze. Avremo alle parole assai</l>
<l>ore acconce altra volta. In questo dire</l>
<l>surse il veglio, abbracciollo; e su le labbra</l>
<l>ponendo in atto di silenzio il dito,</l>
<l>allontanossi. Taciturna e lenta</l>
<l>il seguìa la donzella, e un guardo indietro</l>
<l>dalla soglia piegò con un sospiro</l>
<l>che dicea: parte il piè, ma resta il core.</l></lg></div1>
<div1><head>CANTO III</head>
<head><hi rend="italic">La presa di Ulma</hi></head>

<lg><l>Mentre d'Ullino nei riposti alberghi</l>
<l>tacitamente Amor un suo leggiadro</l>
<l>colpo prepara, e la Virtù gli è duce,</l>
<l>due di Virtù nemiche, e d'ogni bello</l>
<l>senso d'onor, Paura e Codardìa,</l>
<l>nella stretta d'assedio Ulma turrita</l>
<l>tale ordiscono turpe opra di guerra,</l>
<l>che della più non sarà mai che parli</l>
<l>vergognando la fama. Allor che frutto</l>
<l>d'infernale imeneo la tenebrosa</l>
<l>dell'Erebo consorte eterna Notte</l>
<l>l'Angoscia partorì, l'Insidie, il Pianto,</l>
<l>la malvagia Fatica, e la Menzogna,</l>
<l>e con le bieche rubiconde Risse</l>
<l>delle leggi il Disprezzo, e la deforme</l>
<l>consigliera di colpe orrida Fame,</l>
<l>cognati tutti e spaventosi aspetti;</l>
<l>la negra madre con nefando parto</l>
<l>la Codardìa produsse e la Paura;</l>
<l>luridi mostri, che di Giove il senno</l>
<l>fe' di Marte ministri. Ed ei, siccome</l>
<l>più gli talenta, a sbigottir li manda</l>
<l>le percosse città, di falsi empiendo</l>
<l>rumor gli orecchi, e di sgomento i petti.</l>
<l>Or tu, Diva del canto, a cui palesi</l>
<l>de' mortali son l'opre e degli Dei,</l>
<l>e ti ragiona ei pure i suoi segreti</l>
<l>il Fato, di cui trema ogni altro Iddio;</l>
<l>tu, che dentr'Ulma oprar le nequitose</l>
<l>torve sorelle mi racconta, e adempi,</l>
<l>libera e vera saettando i vili,</l>
<l>la vendetta de' forti. E primamente</l>
<l>narrami di che loco al turpe fatto</l>
<l>la Paura volò. Sola e disgiunta</l>
<l>dalla sozza sirocchia (ché non sempre</l>
<l>di Codardìa compagna è la Paura),</l>
<l>stava la Dira sul britanno lido</l>
<l>seminando il terror delle francesche</l>
<l>armi, e destando d'ogni lato in fretta</l>
<l>le difese e l'offese. Era ne' porti</l>
<l>un sobbuglio, una pressa, una faccenda</l>
<l>mirabile a vedersi. Altri devolve</l>
<l>dai fervidi arsenali in mar gli abeti,</l>
<l>che van su l'onde a rinnovar co' venti</l>
<l>l'antica lite, e i cavi seni han gravidi</l>
<l>di tradigion, di ferro e di coraggio.</l>
<l>Altri il fianco ristoppa alle sdruscite</l>
<l>navi, e sarte rintègra, e monche antenne,</l>
<l>e lacerate vele. Altri ai ridotti</l>
<l>e alle bastite orribile ghirlanda</l>
<l>fan de' concavi bronzi imitatori</l>
<l>del fulmine celeste. E per le vie</l>
<l>brulicanti frattanto, e per le prode</l>
<l>tale un gemer di rote, un incessante</l>
<l>picchiar d'incudi e di martelli, un sempre</l>
<l>ire e redir di ciurme e di soldati,</l>
<l>d'armi, di carri e di navali arnesi,</l>
<l>che l'udire e il veder mettean nell'alma</l>
<l>in un solo sentir confusi e misti</l>
<l>terror, diletto e maraviglia. A tanta</l>
<l>provvidenza di mezzi, a tanta mole</l>
<l>di travaglio assistente è la Paura,</l>
<l>che per tutto discorre e tutto osserva,</l>
<l>tutto esamina attenta, e mai non posa.</l></lg>
<lg><l>Poi quando su le dure opre mortali</l>
<l>stende il velo la notte, alto s'estolle</l>
<l>su le nubi la Furia, e con lugùbre</l>
<l>lungo ululato orrendamente grida:</l>
<l>Bonaparte. Si svegliano al tremendo</l>
<l>nome gli azzurri addormentati, e corrono</l>
<l>alle vedette rabbuffati e pallidi.</l>
<l>Notano da che parte il vento spiri,</l>
<l>e del mar su le fosche onde la vista</l>
<l>intendendo e l'orecchio, ad ogni fiotto</l>
<l>temon l'arrivo delle Franche antenne.</l>
<l>Svegliasi anch'esso di Windsor su l'ebre</l>
<l>piume il deliro Coronato, e corre</l>
<l>con la mano a cercar su l'irta chioma</l>
<l>in gran sospetto il regal serto, e pargli,</l>
<l>pargli il trono veder che crolla e fugge.</l></lg>
<lg><l>Ma imperturbato il regnator ministro,</l>
<l>che sonno non permette alla pupilla,</l>
<l>né si scuote a quel grido, né sembiante</l>
<l>fa di temerlo. Allor furtiva e queta</l>
<l>a lui viene la Dira, e nelle chiuse</l>
<l>arcane stanze gli ritrova al fianco</l>
<l>orrenda compagnia. Vi trova il vile</l></lg>
<lg><l>Tradimento, che strigne nella dritta</l>
<l>pugnale acuto, e stende l'altra al prezzo</l>
<l>delle scoppiate indarno in su la Senna</l>
<l>polveri inferne; e più felici colpe</l>
<l>feroce e bieco vantator promette.</l>
<l>La sannuta vi trova e ardimentosa,</l>
<l>d'ogni onorato e degli eroi flagello,</l>
<l>svergognata Calunnia con le piene</l>
<l>man di libelli, in cui la ria distilla</l>
<l>i pagati veleni. Evvi l'avara,</l>
<l>che d'oberato senator gli vende</l>
<l>il suffragio e la voce. Evvi abbracciato</l>
<l>con la Perfidia il rompitor de' patti</l>
<l>falso Interesse, che del patrio amore</l>
<l>ha la larva sul ceffo. Evvi di tutte</l>
<l>la più nera, colei che al conio suda</l>
<l>de' falsati metalli, e di mentito</l>
<l>stigma imprime le carte, a cui di tutti</l>
<l>la sostanza è creduta. Han le medesme</l>
<l>figlie d'Averno orror di questa iniqua.</l>
<l>Evvi ancor l'esquisito empio Diletto</l>
<l>delle lagrime altrui; evvi l'Orgoglio</l>
<l>dei sublimi delitti; evvi la Rabbia</l>
<l>delle vane congiure, e degli errati</l>
<l>calcoli, ed altre d'esecrato aspetto</l>
<l>tartaree forme; e tutte intorno al capo</l>
<l>dell'arbitro Britanno un mormorìo</l>
<l>fan confuso e feral, quale ne' boschi</l>
<l>del Gargaro racchiusi e già vicini</l>
<l>a far tempesta i venti: il rombo n'ode</l>
<l>l'arator da lontano, e sul periglio</l>
<l>della già bionda spiga impallidisce.</l>
<l>Tale e più rauco è il susurrar là dentro</l>
<l>delle spietate in quella vasta e scura</l>
<l>di misfatti officina; e or l'una, or l'altra</l>
<l>va consultando e carezzando il macro</l>
<l>degli Angli correttor, mentre alle porte,</l>
<l>che Crudeltà tien chiuse, inesaudito</l>
<l>batte il pianto d'Europa. In mezzo a tanta</l>
<l>tenebrosa congréga, la Paura</l>
<l>comparisce improvvisa, e le raccolte</l>
<l>negre sorelle di spavento agghiaccia;</l>
<l>gli occhi immobile affigge su lo smorto</l>
<l>Anglo, il contempla, e non fa motto. Alfine</l>
<l>dalle chiome spiccando una fischiante</l>
<l>cerasta, al petto glie l'appicca, e grida:</l>
<l>Guarda e trema. In quel dir sciogliesi tutta</l>
<l>in levissimo fumo, e per le nari</l>
<l>e per la bocca gli discende al core.</l>
<l>Guarda il misero, e vede, oh che mai vede?</l>
<l>Squarciato vede e sanguinoso il petto</l>
<l>di larga piaga al fiero e non mai vinto</l>
<l>vincitor d'Abukire; e alla caduta</l>
<l>del truculento Eroe pargli che tutto</l>
<l>d'Albion cada il vanto e la speranza.</l>
<l>Vede lui stesso atroce ombra rabbiosa</l>
<l>su gli Atlantici flutti perseguire</l>
<l>dell'Ispano e del Franco i galleggianti</l>
<l>cadaveri, ed il morso empio su quelli</l>
<l>rinnovar di Tideo. Vede all'orrendo</l>
<l>atto fuggir le vinte ombre atterrite,</l>
<l>ed ode in quella un'esultante voce,</l>
<l>che su i campi Moravi la vendetta</l>
<l>del Franco nome a contemplar le chiama.</l>
<l>Ode poscia un lamento, un suon confuso</l>
<l>di molte voci di dolore e d'ira,</l>
<l>che d'ogni parte lo percuote; e vede</l>
<l>da quei gridi invocata e taciturna</l>
<l>a gran passi venir la domatrice</l>
<l>d'ogni possanza e d'ogni rio, la Morte.</l>
<l>E la vede egli sì, che già ne sente</l>
<l>ne' polsi il gelo; e nel morir, più eccelso</l>
<l>mira inalzarsi, ahi vista! e più temuto</l>
<l>del guerreggiato suo nemico il trono,</l>
<l>e al piè di lui preganti con le rotte</l>
<l>corone in mano i re venduti e vinti.</l>
<l>Al crudele spettacolo d'un freddo</l>
<l>sudor si bagna il disperato, un guardo</l>
<l>gitta smarrito alle bilance infami</l>
<l>compratrici de' regi: ed ahi! le mira</l>
<l>traboccanti di sangue, e le man sangue</l>
<l>grondano, e al piè gli sgorga e bolle un fiume</l>
<l>di sangue che ognor cresce, e alfin l'affoga.</l></lg>
<lg><l>Questi oprava la Dea strani terrori</l>
<l>ne' Britanni cerébri. Si diparte</l>
<l>a iniqua provocato ingiusta guerra</l>
<l>ratto qual lampo dal Piccardo lido</l>
<l>il Guerrier de' guerrieri, e al suo partire</l>
<l>si toglie anch'essa d'Albion la Dira,</l>
<l>precorrendo l'eroe. Piomba su l'Istro</l>
<l>tacitamente; s'intromette occulta</l>
<l>nel Teutonico campo, e de' suoi geli</l>
<l>tutto lo sparge. Ma più ch'altri invade,</l>
<l>e al cor s'attacca del racchiuso in Ulma</l>
<l>Austriaco duce. Di quel cor già donno</l>
<l>la Paura ritrova un altro Nume</l>
<l>più deforme d'assai, la Codardìa,</l>
<l>che d'Arcoli, di Dego e di Marengo</l>
<l>incessante gli tuona entro l'orecchio</l>
<l>i terribili nomi, né midollo</l>
<l>né fibrilla gli lascia che non tremi.</l></lg>
<lg><l>Da due tante d'onore avversatrici</l>
<l>posseduto, incalzato, esagitato,</l>
<l>che farà l'infelice? Arduo torreggia</l>
<l>ed aspro tutto di fulminee bocche</l>
<l>il muro che lo serra, e par che debba</l>
<l>da tutti assalti assicurarlo. Gravi</l>
<l>gemon di molta cerere, e per molte</l>
<l>lune provvista, le riposte celle.</l>
<l>Nulla è che manchi a qual sia uopo. Al fianco</l>
<l>gli stan tre volte dieci mila intatte</l>
<l>spade, e assai prodi, a cui morir più giova</l>
<l>che patteggiar la vita, ed incruente</l>
<l>ceder l'armi. Che più? Pugnan per lui</l>
<l>i venti e l'onde. Impetuosa pioggia</l>
<l>l'assediante flagella. Irato inonda</l>
<l>l'Istro il vallo Francese. E qual già sotto</l>
<l>le fatali di Troia inclite mura</l>
<l>di Teti al figlio oppor si vide il Xanto</l>
<l>i divini suoi flutti, e del grand'Ilio</l>
<l>ritardar la caduta; non diverso</l>
<l>contra il Gallico Eroe le violente</l>
<l>onde solleva il regnator superbo</l>
<l>de' Germanici fiumi, e d'Ulma i tristi</l>
<l>fati pur tenta differir. Ma indarno</l>
<l>per lo vil duce, che li tolse in cura,</l>
<l>d'un Dio combatte la possanza. Antica</l>
<l>sua compagna fedel la Codardìa,</l>
<l>ogni favilla di valor gli ammorza</l>
<l>nell'attonito petto. E quando i lumi</l>
<l>gli occupa il sonno, la schifosa assume</l>
<l>gli atti, l'andar, la voce, il portamento</l>
<l>della Diva Prudenza, e a lui sul capo</l>
<l>librandosi, e raggiando di gran luce,</l>
<l>così prende a parlar: Macco, tu dormi?</l>
<l>Tu, diletto mio figlio? E in qual ti stai</l>
<l>rischio orrendo non badi? Il Franco ardito</l>
<l>l'erte intorno già tiene, e signoreggia</l>
<l>la non forte città. Cadde Memminga,</l>
<l>cadde Gunsburgo: d'ogni parte rotti</l>
<l>fuggono i tuoi: le Russe armi son lungi,</l>
<l>e il saranno; nessuna in tanto estremo</l>
<l>speme rimanti di soccorso: e ancora</l>
<l>fai dimore alla resa, e l'ire inaspri</l>
<l>del vincitor? Che attendi? Il rio macello</l>
<l>forse ignori di Iaffa, e che crudele</l>
<l>spesso diventa la pietà schernita?</l>
<l>Sorgi, e fa senno de' miei detti, il senno</l>
<l>che un dì nel campo Capuan ti fece</l>
<l>la rossa abbandonar vinta bandiera</l>
<l>prigionier fortunato, e poi di nuovo</l>
<l>più fortunato fuggitivo. Il vulgo</l>
<l>quell'abbandon vil disse, e quella fuga;</l>
<l>ma ti diè laude di scaltrito il saggio,</l>
<l>e l'Anglo t'ammirò, l'Anglo che volle</l>
<l>de' congiurati eserciti commesso</l>
<l>al tuo saper il carco e la fortuna.</l>
<l>Renditi dunque, renditi, son io</l>
<l>che di ciò ti consiglio, io che il passato</l>
<l>dell'avvenir fo speglio. Se più tardi,</l>
<l>passa il momento del perdon: furente</l>
<l>entra il Franco d'assalto, e tu con tutti,</l>
<l>tu se' morto. - Disparve in questo dire</l>
<l>con un guizzo di luce la mentita</l>
<l>Diva, e tornò nel primo volto. Allora</l>
<l>sul cor tutta gli stende la Paura</l>
<l>la man fredda, e lo strigne, e della suora</l>
<l>la vile opra sigilla. Esterrefatto</l>
<l>balza il misero in piedi. Udir già pargli</l>
<l>degl'ignivomi bronzi il tuono, e il grido</l>
<l>dell'assalto; veder pargli divelta</l>
<l>dai fondamenti la cittade, e sopra</l>
<l>la fervida ruina alto apparire</l>
<l>il gran guerrier, che inesorato invìa</l>
<l>d'ogni intorno la morte. Alla pensata</l>
<l>vista feral confuso, istupidito,</l>
<l>pensa, volge, rivolge. Ira, rimorso,</l>
<l>e furore e vergogna in un raccolti</l>
<l>l'avvampano, ma tutti in cuor gli estingue</l>
<l>delle paure tutte la più cruda,</l>
<l>Napoleon. Da tanto nome oppresso</l>
<l>cede l'arme il meschin, cede un intégro</l>
<l>esercito captivo; e, col terrore</l>
<l>sol del nome, incruente e stupefatte</l>
<l>cittadi e regni il mio Signor conquista.</l></lg></div1>
<div1><head>CANTO IV</head>
<head><hi rend="italic">Il riposo</hi></head>

<lg><l>Su le Noriche nevi alta già sparge</l>
<l>le sue rose l'Aurora, e saltellante</l>
<l>di ramo in ramo il passer mattutino</l>
<l>in suo garrire la saluta, e chiama</l>
<l>alle cure campestri il villanello.</l>
<l>Surge Ullin; ma d'amor punta la figlia</l>
<l>già vegliava infelice, e del languente</l>
<l>Terigi tutta notte avea portato</l>
<l>nel pensier le ferite e le parole.</l>
<l>Trovolla il padre su le soglie assisa</l>
<l>della stanza ove giace il giovinetto,</l>
<l>guardiana pietosa, ad ogni lieve</l>
<l>rumor d'aura mettendo alle socchiuse</l>
<l>valve l'orecchio, e palpitando. E quegli,</l>
<l>fatto sicuro della vita, e vinto</l>
<l>dal soave sopor che nelle stanche</l>
<l>membra sì grato la natura infonde,</l>
<l>del perduto vigor prendea ristauro</l>
<l>in dolcissimo obblìo. Sereno intanto</l>
<l>l'almo d'Iperion lucido figlio,</l>
<l>su le pannonie cime i rugiadosi</l>
<l>destrier sferzando, lampeggiava il puro</l>
<l>fulgido riso allegrator del mondo,</l>
<l>e su le vinte d'Ulma eccelse mura</l>
<l>di tremoli baleni illuminava</l>
<l>lo sventolante tricolor vessillo.</l>
<l>Dalle propinque rupi stupefatto</l>
<l>il Tedesco lo vide, e de' futuri</l>
<l>danni presago ne tremò. L'accorto</l>
<l>Tirolese lo vide, e su la speme</l>
<l>di destino miglior sorrise e tacque.</l>
<l>Il Bavaro lo vide, ed alto un grido</l>
<l>di giubilo mandò, che l'adorato</l>
<l>suo Prence richiamava, e i rai divini</l>
<l>della Vergine stella adornatrice</l>
<l>del Vindelico cielo, e non sapea</l>
<l>che ciel più bello glie l'avrìa rapita.</l>
<l>Vid'egli pur la vincitrice insegna</l>
<l>dal romito suo tetto il Bardo Ullino,</l>
<l>e al piagato Guerrier, che al dì novello</l>
<l>in quell'istante i lumi aprìa, ne porse</l>
<l>esultando l'avviso. Ed ei l'infermo</l>
<l>fianco sul letto sollevando, e tutto</l>
<l>tremante di piacere: Oh! ch'io la vegga,</l>
<l>ch'io la vegga, gridava. E sì parlando</l>
<l>barcollante si leva, alla fidata</l>
<l>spalla si folce del buon vecchio, e il passo</l>
<l>move; e di forze povertà non sente:</l>
<l>tanto puote la gioia. In rusticano</l>
<l>acconcio seggio lo compose Ullino</l>
<l>sul varco della soglia, e dirimpetto</l>
<l>coll'accennar del dito il trionfante</l>
<l>vessillo gli mostrò. Corse al Guerriero</l>
<l>tutta l'alma negli occhi a quell'aspetto,</l>
<l>gli tolse il gaudio le parole; e l'atto</l>
<l>della bocca, del ciglio e della fronte,</l>
<l>e tutta la sembianza era un sorriso</l>
<l>del cor che lieto per la vista uscìa.</l></lg>
<lg><l>Da quel dolce spettacolo rimossi</l>
<l>ancor Terigi non avea gli sguardi,</l>
<l>quando cupo da lungi e ognor più spesso</l>
<l>di bellicosi bronzi un tuon sentissi,</l>
<l>che dell'Istro muggir facea le rive</l>
<l>con lugubre rimbombo; a cui gementi</l>
<l>scotendo il peso delle bianche brume</l>
<l>con sordo echeggio rispondean le selve.</l>
<l>Eran pugne novelle, che ne' campi</l>
<l>di Neresemo e Langenò novelli</l>
<l>rapidi lauri raccoglieano al crine</l>
<l>del Magno Bonaparte, a cui, se pure</l>
<l>altro resta da farsi, il fatto è nulla.</l>
<l>Qua finisce un conflitto, e là comincia</l>
<l>l'altro; e veloci d'un sol capo al cenno</l>
<l>per diverso sentiero alla vittoria</l>
<l>volan dovunque delle Franche armate</l>
<l>i magnanimi duci: a quella guisa</l>
<l>che dell'alto Gottardo i fragorosi</l>
<l>liquidi figli dal paterno fianco</l>
<l>con orrendo fracasso si devolvono</l>
<l>per quattro parti, e sbarbicate e lacere</l>
<l>giù rotando le selve a quattro pelaghi</l>
<l>portano le sorelle onde velivole</l>
<l>a nudrir di Nettuno il vasto imperio,</l>
<l>e le procelle risonanti e i turbini.</l></lg>
<lg><l>Come intese Terigi il tuon de' cavi</l>
<l>fulminanti metalli, indizio certo</l>
<l>di calda zuffa, fiammeggiò nel viso,</l>
<l>erse il capo, gli prese il corpo tutto</l>
<l>una smania, un tremor: quale il pugliese</l>
<l>generoso destrier che, delle tube</l>
<l>lo squillo udito e delle spade il cozzo,</l>
<l>vibra incontro al romor gli acuti orecchi</l>
<l>con erto collo e scintillanti sguardi;</l>
<l>scàlpita la sonante ugna il terreno,</l>
<l>spiran foco le nari, e alla battaglia</l>
<l>par che sul dorso il cavaliero inviti.</l>
<l>Tal si fece Terigi. Ed ecco, ei grida</l>
<l>fieramente animoso, ecco sanate</l>
<l>le mie ferite: datemi, rendete</l>
<l>al mio fianco l'acciar: vola il coraggio</l>
<l>de' miei fratelli a nuove palme, ed io,</l>
<l>io qui resto? io che tutto ancor non diedi</l>
<l>alla patria il mio sangue, al mio Signore?</l>
<l>A me l'armi, su via, l'armi. Ed in questa</l>
<l>si rizzò, ricercò con gli occhi il brando,</l>
<l>e verso quello la man stesa, il passo</l>
<l>vacillante tentò; ma non rispose</l>
<l>l'infermo piede alla virtù del core.</l></lg>
<lg><l>Posto a giacer di nuovo, e in lui sedato</l>
<l>quel non saggio desìo, grave lo prese</l>
<l>per la mano il vegliardo, e così disse:</l>
<l>figlio, mal serve al prence suo chi troppo</l>
<l>di servirlo s'adopra. Arsa di vero</l>
<l>zelo hai tu l'alma pel tuo Re? fa stima</l>
<l>d'una vita a lui sacra. I suoi guerrieri</l>
<l>sono i suoi figli: sue pur anco adunque</l>
<l>le tue ferite. E tu le sprezzi? e vanto,</l>
<l>folle! pretendi di fedel soldato?</l>
<l>Figlio, a che questo intempestivo ardore,</l>
<l>questo delirio di valor? Perduto</l>
<l>temi forse il momento di far chiara</l>
<l>la tua prodezza? Della patria tutti</l>
<l>giaccion forse i nemici? Odi vicina</l>
<l>rimuggir la Sarmatica procella,</l>
<l>odi il pianto de' campi, odi le grida,</l>
<l>l'ulular de' fumanti arsi paesi,</l>
<l>e l'alta delle genti ira che chiede</l>
<l>alle Galliche spade memoranda</l>
<l>la vendetta d'Europa, la vendetta</l>
<l>della culta ragion venuta a zuffa</l>
<l>con la barbarie. Allor ben mostro e speso</l>
<l>fia l'ardir che t'accende, allor ben dato</l>
<l>il sangue. Or pensa a rintegrarlo, e in vana</l>
<l>guerresca furia non gittar l'avanzo</l>
<l>d'una vita non tua. - Dimesso e mesto</l>
<l>chinò le ciglia a quel parlar Terigi,</l>
<l>errò col guardo su le sue ferite,</l>
<l>le tentò con la mano, e dal cor pieno</l>
<l>ruppe un sospir, che lo disciolse in pianto.</l>
<l>N'ebbe il Bardo pietà; furtivo un cenno</l>
<l>fe' degli occhi a Malvina, che dell'arpa</l>
<l>lieve lieve si pose fra le dita</l>
<l>le dolcissime corde, e sul dolore</l>
<l>dell'amato garzon sciolse il concento:</l></lg>
<lg><l>Piagato e languido</l>
<l>giace il guerriero,</l>
<l>dal muro pendere</l>
<l>vede il cimiero;</l>
<l>fitta al suol mira</l>
<l>l'asta, e sospira.</l></lg>
<lg><l>Repente scuotelo</l>
<l>il marzio carme;</l>
<l>l'invito intendere</l>
<l>de' prodi all'arme</l>
<l>pargli, e impedito</l>
<l>freme il ferito.</l></lg>
<lg><l>Ma ve' che recagli</l>
<l>il già mertato</l>
<l>lauro la Gloria,</l>
<l>ed al suo lato</l>
<l>dolce s'asside:</l>
<l>l'eroe sorride.</l></lg>
<lg><l>Sorride, e memore</l>
<l>dei dì felici,</l>
<l>racconta agli avidi</l>
<l>pendenti amici</l>
<l>di Marte orrende</l>
<l>alte vicende.</l></lg>
<lg><l>Narra dell'Itale</l>
<l>pugne gli affanni,</l>
<l>del Nilo domiti</l>
<l>narra i tiranni,</l>
<l>e l'omai spenta</l>
<l>patria redenta.</l></lg>
<lg><l>Alle magnanime</l>
<l>narrate imprese</l>
<l>l'orecchio tendono</l>
<l>l'alme sospese;</l>
<l>e qualche core</l>
<l>batte d'amore.</l></lg>
<lg><l>Chinò i begli occhi al fin di sue parole</l>
<l>l'infiammata donzella, e su le gote</l>
<l>le si diffuse del pudor la rosa,</l>
<l>che nata appena impallidì. La vide</l>
<l>l'accorto padre, nel cor imo scese</l>
<l>della fanciulla, e tutta ne conobbe</l>
<l>la ferita. Né già d'ira fe' segno</l>
<l>né di dolor; ché i puri occhi del cielo</l>
<l>cosa non ponno contemplar più bella</l>
<l>d'amor compagno d'onestate. In lui</l>
<l>posa de' padri la speranza; ei dolci</l>
<l>rende i tormenti della vita; ei porge</l>
<l>all'arso labbro de' mortali il sorso</l>
<l>della celeste voluttade, e tutta</l>
<l>gli sorride natura. E anch'ei sorrise</l>
<l>il discreto buon vecchio, e nel pensiero</l>
<l>antiveggente l'avvenir, rifulse</l>
<l>un santo nodo già nel cielo ordito;</l>
<l>ma nella mente lo si chiuse, e tacque.</l></lg>
<lg><l>Che cor fu il tuo, Terigi, che consiglio,</l>
<l>allor che aperto balenar vedesti</l>
<l>tanto arcano d'amor? Fra l'armi e l'ire</l>
<l>crescesti, è ver; ma di Gradivo i duri</l>
<l>studi non fero al cor bennato oltraggio.</l>
<l>Valor da bella cortesia disgiunto</l>
<l>resti al sozzo ladron che dagli eterni</l>
<l>ghiacci d'Arturo a desolar le belle</l>
<l>nostre spiagge calò; resti al crudele</l>
<l>che ne comprò le mercenarie spade;</l>
<l>resti d'Europa all'assassino. Orgoglio</l>
<l>di francese guerriero è un cor gentile.</l></lg>
<lg><l>Come gli accenti, che stupor, rispetto,</l>
<l>desìo, speme, timor gli avean rapito,</l>
<l>poté la lingua ripigliar, si volse</l>
<l>il garzon generoso alla donzella;</l>
<l>e con quel dolce favellar, che care</l>
<l>fa le parole e il parlator, sì disse:</l>
<l>Celeste al par de' tuoi begli occhi è il canto</l>
<l>del tuo labbro, Malvina; ed efficace</l>
<l>ineffabil dolcezza su l'amaro</l>
<l>de' miei pensieri diffondesti. Assai,</l>
<l>assai m'è grave udir di Marte il grido,</l>
<l>saper ch'altri si coglie eterne palme</l>
<l>in illustri perigli, ed io qui starmi,</l>
<l>lasso! inutile peso. Or, poi che tolto</l>
<l>emmi il gran Duce seguitar, né posso,</l>
<l>per lui pugnando e per la patria, un qualche</l>
<l>lauro io pure intrecciarmi a questo crine,</l>
<l>seguirallo il cor mio, dolce mi fia</l>
<l>raccontarne l'imprese, e far più mite,</l>
<l>ragionando di lui, la mia sventura.</l>
<l>Ma che prima dironne, e che dappoi?</l>
<l>Ché tutto nell'Eroe, tutto è portento</l>
<l>di fortezza, di senno e di coraggio;</l>
<l>e i dì son meno che i portenti, e il vero</l>
<l>sì di menzogna le sembianze acquista,</l>
<l>che per fede ottener, forza gli è spesso</l>
<l>la sua luce scemar. - Luce di vivo</l>
<l>limpido sole, l'interruppe Ullino,</l>
<l>fa cieco il guardo, né sostienla il ciglio,</l>
<l>se la man nol soccorre, o temperanza</l>
<l>di frapposti vapori. E tal pur anco</l>
<l>a noi sfavilla la virtù di questo</l>
<l>ammirando mortal, che l'infinita</l>
<l>di lassù provvidenza in travagliosi</l>
<l>tempi concesse al declinato mondo</l>
<l>per emendarlo, e agli arbitri scettrati</l>
<l>della terra insegnar la già perduta,</l>
<l>o ceduta a' malvagi arte del regno.</l>
<l>Dell'ardue cose per lui fatte il grido</l>
<l>a qual non venne orecchio? e chi narrarle</l>
<l>puote od udirle, e serbar freddo il petto?</l>
<l>Ben io molte n'intesi insin d'allora</l>
<l>che dall'alpestre Mondovì comparso</l>
<l>su le balze tremende i primi allori</l>
<l>giovinetto mietea strappati al crine</l>
<l>di canuti nemici. E a me pur anco</l>
<l>d'ogni tumulto cittadin diviso,</l>
<l>a me pur giunse il suon della ruina</l>
<l>che sul lombardo piano si diffuse,</l>
<l>e d'Arcoli al fatal ponte percosse</l>
<l>la tedesca fortuna. - Oh che ricordi?</l>
<l>Interruppe Terigi. Arcoli? oh nome</l>
<l>ch'ogni cor Franco allegri, e il mio confondi!</l>
<l>Oh d'Arcoli crudel notte! tu splendi</l>
<l>nel mio pensiero eterna: le tue sacre</l>
<l>ombre fur conscie del mio fallo, e in uno</l>
<l>del sacramento che giurai di tutto</l>
<l>espiarlo col sangue: e tutto ancora</l>
<l>nol satisfeci. - Risvegliar que' detti</l>
<l>curioso un desìo nell'ascoltante</l>
<l>Bardo, e Malvina palpitò. Ma niuno</l>
<l>farne osava dimanda, e si tacea.</l>
<l>Allor riprese il Cavalier: Porgete,</l>
<l>miei cari, orecchio; e quale e quanto affetto,</l>
<l>quanta fede legar debba d'eterno</l>
<l>nodo quest'alma al mio Signore, udite.</l>
<l>Altri in mezzo alle pugne, o fra l'eccelse</l>
<l>cure del trono, il grande animo cerchi</l>
<l>di Bonaparte: io vo' mostrarne il core.</l></lg>
<lg><l>La notte che seguì d'Arcoli il duro</l>
<l>conflitto, a me, del lungo pugnar lasso,</l>
<l>fu commessa una scolta. Di vergogna</l>
<l>nel rimembrarlo avvampo, e la parola</l>
<l>raccontando mi sfugge. La stanchezza,</l>
<l>ch'anche in mezzo al ruggir delle tempeste</l>
<l>addormenta il nocchier, vinse me pure,</l>
<l>sì che posto in vedetta, immantinente</l>
<l>m'occupa il sonno, e tutti in un profondo</l>
<l>obblìo sommerge i travagliati spirti.</l>
<l>Ma l'indefesso Bonaparte, a cui</l>
<l>par che tempra di membra il ciel conceda</l>
<l>d'ogni uopo intatta di mortal natura,</l>
<l>scorrea tacito, solo, ed in vestire</l>
<l>di gregario guerrier, l'addormentato</l>
<l>campo. Il nemico non lontan rendea</l>
<l>perigliose le veglie, e più la mia,</l>
<l>che più dappresso lo spiava. Ed ecco</l>
<l>vien l'ora delle mute. Un improvviso</l>
<l>scuotemi e desta calpestìo di piedi.</l>
<l>Eran le guardie successive. I lumi</l>
<l>apro, nel sonno ancor natanti; cerco</l>
<l>l'arme caduta, e non la trovo. In giro</l>
<l>meno gli sguardi stupefatti, e veggo</l>
<l>ritto starsi ed armato alla vedetta</l>
<l>vigilante in mia vece altro guerriero.</l>
<l>M'accosto, il guato, il riconosco: è desso,</l>
<l>desso il gran Duce. Me perduto! io grido,</l>
<l>e bramai sotto i piedi una vorago</l>
<l>che m'inghiottisse. Ma con tale un detto</l>
<l>di bontà, che più dolce unqua sul labbro</l>
<l>né di padre s'udì, né di fratello:</l>
<l>Non temer, quel magnanimo riprese;</l>
<l>dopo lunga fatica ad un gagliardo</l>
<l>ben lice il sonno, e a me vegliar pel mio</l>
<l>figlio e compagno. Ma tu scegli, amico,</l>
<l>meglio altra volta i tuoi momenti. E sparve. -</l>
<l>Muto, tremante, attonito, siccome</l>
<l>uom cui cadde la folgore vicina,</l>
<l>mi restai lunga pezza. Alfin del fallo</l>
<l>la conoscenza e del perdon mi fece</l>
<l>impeto al core: alzai le palme, al suolo</l>
<l>mi prostrai su i ginocchi, e per l'orrore</l>
<l>della notte gridai: Dio, che passeggi</l>
<l>per quest'alte tenèbre, e de' mortali</l>
<l>miri le colpe e le virtù, gran Dio,</l>
<l>dammi che un dì per lui morire io possa.</l></lg>
<lg><l>Ecco il cor del mio Duce. - Anzi d'un nume,</l>
<l>riprese Ullino; né stupir più voglio</l>
<l>se tu l'adori, ed ogni faccia affronta</l>
<l>per Lui di rischio in campo il suo soldato.</l>
<l>Or m'odi. Allor che, dissipati e spersi</l>
<l>quattro possenti eserciti, al nemico</l>
<l>fe' tremar la corona in Leobéno,</l>
<l>arsi io pur del desìo di veder questa</l>
<l>di valor maraviglia, e del cospetto</l>
<l>d'un sì famoso satisfar la vista.</l>
<l>Bramai l'armi seguirne, e con quest'occhi</l>
<l>l'opre mirar della sua spada, e poscia</l>
<l>bellicoso cantor porle su l'arpa</l>
<l>eternatrice degli eroi; ché tale</l>
<l>è di Bardo poeta il ministero.</l>
<l>Ma troncò l'ali a quella calda brama</l>
<l>carità di costei, che pargoletta</l>
<l>mal potea le paterne orme seguire.</l>
<l>Volò frattanto quel Tremendo a nuova</l>
<l>audacissima impresa; e, liberando</l>
<l>dal terror delle franche armi Lamagna,</l>
<l>piombò del Nilo su le sponde, e in forse</l>
<l>mise d'Asia il destin. Ma incerta e poca</l>
<l>di sì bel fatto a me giunse la fama.</l>
<l>Or tu verace testimon di tutto,</l>
<l>tu lo mi conta, e qual fortuna, o Dio</l>
<l>dalle libiche rive a salvamento</l>
<l>il ridusse alle vostre; e come poscia</l>
<l>campò la patria inferma, e la rapita</l>
<l>Itala figlia al rapitor ritolse.</l>
<l>Il sol, vedi, a rincontro ti sorride,</l>
<l>e il raggio sanator lungo la sponda</l>
<l>t'invìa del letto a rallegrar la mente,</l>
<l>e porge al labbro narrator la lena.</l></lg></div1>
<div1><head>CANTO V</head>
<head><hi rend="italic">La spedizione d'Egitto</hi></head>

<lg><l>Taque il Bardo, ciò detto, e più vicina</l>
<l>fece l'orecchia ad ascoltar. Vezzosa</l>
<l>dall'altra sponda la gentil Malvina</l>
<l>della bocca alcun poco aprì la rosa,</l>
<l>e coll'alma dal petto peregrina</l>
<l>il bel viso sporgea, desiderosa</l>
<l>d'udir gli accenti di quel labbro amato,</l>
<l>su cui tutto già vola il cor piagato.</l></lg>
<lg><l>Allor Terigi incominciò: Gran cose,</l>
<l>egregio veglio, a raccontar m'inviti,</l>
<l>come in sua forza Bonaparte pose</l>
<l>l'Egizia terra co' suoi pochi arditi;</l>
<l>e qual propizio Nume a più famose</l>
<l>prove salvo il ridusse ai nostri liti,</l>
<l>ove i furori della patria spense</l>
<l>tutti, e d'Italia il rio destin redense.</l></lg>
<lg><l>Ma chi spinger potrà securo e solo</l>
<l>per tanto mar la temeraria antenna?</l>
<l>Il valor di che parlo, è di tal volo,</l>
<l>che nol può seguitar vela né penna.</l>
<l>Stanca è la tuba della Fama, e solo</l>
<l>qualcun de' fatti memorandi accenna;</l>
<l>e si lamenta che, ognor schietta e vera,</l>
<l>le più volte tenuta è menzognera.</l></lg>
<lg><l>Già l'orgoglio alemanno avea piegato</l>
<l>dinanzi al franco sull'Isonzo il ciglio,</l>
<l>e l'insubre paese trionfato</l>
<l>nuove leggi reggean, nuovo consiglio;</l>
<l>mentre ruggendo e a miglior dì serbato,</l>
<l>il veneto Lion perdea l'artiglio;</l>
<l>ed Europa, che pace ai re chiedea,</l>
<l>già le sue piaghe ristorar parea.</l></lg>
<lg><l>Sol del sangue d'Europa e del suo pianto</l>
<l>cresciuta sempre, e sempre sitibonda,</l>
<l>Anglia feroce dell'ulivo al santo</l>
<l>ramo insultava su l'atlantic'onda,</l>
<l>e comprava delitti, e sol di tanto</l>
<l>si dolea, che non fosse ancor feconda</l>
<l>di tradimenti assai la disleale</l>
<l>quant'era di valor la sua rivale.</l></lg>
<lg><l>Questa di ferro e di sublime ardire,</l>
<l>quella d'oro e di fraudi era possente.</l>
<l>Vide il grande Guerriero che ferire</l>
<l>fea bisogno la cruda in Oriente,</l>
<l>e all'avara su l'Indo inaridire</l>
<l>dell'auro corruttor la rea sorgente:</l>
<l>ché su l'Indo inesausta ed infinita,</l>
<l>non sul Tamigi, è di costei la vita.</l></lg>
<lg><l>Chiude l'alto pensier nel suo gran seno,</l>
<l>fa di forti un'eletta, e al mar s'affida.</l>
<l>Non sì tosto sul dorso hallo il Tirreno,</l>
<l>che giunto al Nilo già la fama il grida.</l>
<l>Salvo uscito sul libico terreno,</l>
<l>l'esercito si volse all'onda infida:</l>
<l>guatò l'immensa liquida pianura,</l>
<l>e ricordossi delle patrie mura.</l></lg>
<lg><l>Allor pronto le schiere a parlamento</l>
<l>raccolse il Magno, e la serena vista</l>
<l>girando intorno, con quel forte accento</l>
<l>ch'ogni volere al suo volere acquista:</l>
<l>Soldati, ei disse, a illustre esperimento,</l>
<l>a famosa io vi guido alta conquista,</l>
<l>che costumi, virtù, commercio abbraccia,</l>
<l>e di quest'orbe cangerà la faccia.</l></lg>
<lg><l>Voi ferirete a morte l'infedele</l>
<l>Anglia, cui tanto il nostro danno alletta.</l>
<l>Di qua si passa al cor della crudele,</l>
<l>di qua vassi di Francia alla vendetta;</l>
<l>qua vi chiamano i pianti e le querele</l>
<l>d'un altro mondo che soccorso aspetta.</l>
<l>Al fulgor della gallica bandiera</l>
<l>l'Indo da lungi alza la fronte, e spera.</l></lg>
<lg><l>Soldati, Europa vi contempla, e grande,</l>
<l>grande è il destino che adempir vi resta.</l>
<l>Rischi, affanni, fatiche, e memorande</l>
<l>pugne, la danza a cui vi meno è questa.</l>
<l>Ma parlo ai forti, a cui già le ghirlande</l>
<l>d'Arcoli e Dego coronar la testa;</l>
<l>parlo al Franco guerrier, parlo a' miei figli</l>
<l>nello stento esultanti e ne' perigli.</l></lg>
<lg><l>Molto voi feste per la patria, molto</l>
<l>per la gloria, per me. D'assai più ancora</l>
<l>farete adesso; ch'io vi scorgo in volto</l>
<l>già la fiamma d'onor che vi divora;</l>
<l>già il suon dell'armi, già le voci ascolto</l>
<l>accusatrici d'ogni vil dimora.</l>
<l>Ma chi vil può mostrarsi in questo lido,</l>
<l>ove ancor suona d'Alessandro il grido?</l></lg>
<lg><l>Quella che incontro torreggiar si mira,</l>
<l>è città da quel Magno un dì fondata.</l>
<l>Colà dentro la grande Ombra sospira</l>
<l>dal molle abitator dimenticata.</l>
<l>Or la sdegnosa, raddolcendo l'ira,</l>
<l>da que' merli contenta ella ne guata,</l>
<l>e impaziente a vendicar ci chiama</l>
<l>l'onor prisco già spento, e la sua fama.</l></lg>
<lg><l>Qui molte troveremo orme profonde</l>
<l>dell'antico valor. Chiaro il Romano</l>
<l>su questo suol fu spesso e su quest'onde,</l>
<l>né il Franco andrà da quello oggi lontano.</l>
<l>L'emulaste finora; or, se risponde</l>
<l>l'usato ardir, l'eguaglierete. Invano</l>
<l>nol vi prometto. Ditelo, se mai,</l>
<l>promettendo vittoria, io v'ingannai.</l></lg>
<lg><l>Fur ignei dardi al sen queste parole:</l>
<l>Armi ognun grida, all'armi ognun si sprona.</l>
<l>L'ali al piè, l'ali al cor, primo esser vuole</l>
<l>a por ne' rischi ognuno la persona.</l>
<l>Tragge lampi e terror dai ferri il sole:</l>
<l>l'allegro canto de' guerrieri intuona</l>
<l>l'esercito volante, e si confonde</l>
<l>l'inno di Marte col fragor dell'onde.</l></lg>
<lg><l>Animoso di ratte orme l'arena</l>
<l>venìa stampando innanzi a tutti il Duce.</l>
<l>Non macchiava vapor l'aria serena;</l>
<l>schietta e larga dal ciel piovea la luce:</l>
<l>quando repente (a me medesmo appena</l>
<l>il credo, e il vidi con quest'occhi) un truce</l>
<l>prodigio apparve. Tu l'ascolta, e al vero</l>
<l>darà fede in segreto il tuo pensiero.</l></lg>
<lg><l>Mugge il mar senza vento, e sopra il mare</l>
<l>da prestissimi vortici sospinta</l>
<l>negra una nube di lontano appare</l>
<l>di vivo sangue tempestata e tinta.</l>
<l>Dal fosco grembo ad or ad or traspare</l>
<l>una forma terribile indistinta.</l>
<l>Dritta vêr noi, veloce, alta, tremenda</l>
<l>venìa dall'Asia l'apparenza orrenda.</l></lg>
<lg><l>Dalla parte onde il nembo a noi procede,</l>
<l>tutto è il ciel buio; dalla nostra è un riso</l>
<l>di purissima luce. Il guardo vede</l>
<l>quinci un inferno, e quindi un paradiso.</l>
<l>Giunta là dove nel mar bagna il piede</l>
<l>degli Arabi la torre, all'improvviso</l>
<l>tuona la nube, squarciasi, e fuor caccia</l>
<l>immenso spettro con aperte braccia.</l></lg>
<lg><l>L'alto capo toccar gli astri parea,</l>
<l>ma il piè sotterra s'inabissa. Stende</l>
<l>su l'Africa una man, l'altra spandea</l>
<l>su l'Asia, e parte ancor d'Europa offende.</l>
<l>Al fianco il brando, al fronte l'elmo avea,</l>
<l>e sotto l'elmo dell'altar le bende.</l>
<l>Scosse un gran libro, e il libro che s'aprìo,</l>
<l>scritto in fronte mostrò: <hi rend="italic">Voce di Dio</hi>.</l></lg>
<lg><l>Schifosa, oscena, e per gran piaghe impura</l>
<l>tutta appar la persona. Ha la sembianza</l>
<l>carca di duol, smarrita e mal sicura,</l>
<l>quasi senta mancar la sua possanza.</l>
<l>Mette, e par che riceva la paura</l>
<l>che altrui dar cerca. Cavernosa stanza</l>
<l>di rance zanne la livida bocca</l>
<l>pestifera mefite intorno scocca.</l></lg>
<lg><l>Girò su noi l'orribil guardo, e foco</l>
<l>dagli occhi dardeggiò, ma smorto e tetro;</l>
<l>digrignò i denti spaventosi, e roco</l>
<l>muggì, come spezzata onda, lo spetro;</l>
<l>e udir mi parve questo tuon: Sì poco</l>
<l>temuta è dunque la mia possa? Addietro,</l>
<l>addietro, gente dell'altrui bramosa,</l>
<l>la più di tutte audace e perigliosa.</l></lg>
<lg><l>Se con la spada e co' pensieri ardite</l>
<l>tradurre al culto di ragion la terra</l>
<l>che in mal punto attingeste, e alle meschite</l>
<l>ed ai costumi ch'io fondai, far guerra,</l>
<l>e turbar l'ozio del mio regno, udite</l>
<l>ciò che nel grembo all'avvenir si serra;</l>
<l>Franchi, udite e tremate: mille porte</l>
<l>per tutti esterminarvi apre la morte.</l></lg>
<lg><l>Altri in dure battaglie, altri di stento</l>
<l>e di squallido morbo, altri trafitto</l>
<l>sotto il ferro cadrà del tradimento;</l>
<l>faran bianco le vostre ossa l'Egitto.</l>
<l>Le vele che portar tanto ardimento,</l>
<l>fulminate dall'Anglo in rio conflitto,</l>
<l>d'Abukir lasceranno infame, e bruna</l>
<l>di Franca strage la fatal laguna. -</l></lg>
<lg><l>Mi fêr l'orrende profezie fremire.</l>
<l>Volsi gli occhi al gran Duce, e su la fiera</l>
<l>fronte gli vidi folgorar l'ardire;</l>
<l>li rivolsi allo spettro, e più non v'era.</l>
<l>Ben di lampi e di fumo in Abukire</l>
<l>una striscia mirai, che densa e nera</l>
<l>tra le galliche antenne in frettolose</l>
<l>rote nel mar tuffossi, e si nascose.</l></lg>
<lg><l>Scarco di quel funesto ingombro il cielo</l>
<l>tornò sereno, e tornar lieti i petti.</l>
<l>D'un cor medesmo e d'un medesmo zelo</l>
<l>moviam rapidi, quieti e circospetti.</l>
<l>E già quanto due volte è un trar di telo,</l>
<l>in ordinanza militar ristretti,</l>
<l>d'Alessandro siam sotto alla cittade</l>
<l>scossa al baleno dell'ignote spade.</l></lg>
<lg><l>Qui l'ardua cominciò Nilìaca impresa.</l>
<l>Chi fia che tutta a mano a man la dica?</l>
<l>Il dì primiero combattuta e presa</l>
<l>cadde d'Egitto la reina antica.</l>
<l>Munir le mura e il porto di difesa</l>
<l>fu del secondo rapida fatica;</l>
<l>norma si diede e provvidenza all'uopo</l>
<l>de' cittadini il terzo e l'altro dopo.</l></lg>
<lg><l>In Rosetta nel quinto, in Damanuro</l>
<l>brillò nel sesto di nostr'arme il lampo.</l>
<l>L'altro fe' Rammanìa, l'altro fe' scuro</l>
<l>d'Araba strage di Cebrissa il campo.</l>
<l>De' re alle tombe ne' seguenti un duro</l>
<l>conflitto arse: vincemmo; e senza inciampo</l>
<l>del fortunato Bonaparte al piede</l>
<l>l'Egizie sorti il dì ventesmo vede.</l></lg>
<lg><l>Dietro il volar di sue vittorie è lento</l>
<l>della parola e del pensiero il corso.</l>
<l>Ancor Cinzia col bel carro d'argento</l>
<l>tre giri intégri non avea trascorso,</l>
<l>che sottomesso ogni nemico o spento,</l>
<l>Menfi sentìa del Franco impero il morso</l>
<l>dal Pelusìaco seno alle rimote</l>
<l>spiagge, ove dritta il piè l'ombra percuote.</l></lg>
<lg><l>E sagge furo e salutari e dive</l>
<l>del vincitor le leggi, e dolce il freno.</l>
<l>Sovente conquistar l'Egizie rive</l>
<l>l'Arabo, il Perso, il Turco, il Saraceno;</l>
<l>ma fu crudo il conquisto, e ancor lo scrive</l>
<l>colma d'orror la storia, che sereno</l>
<l>farà il sembiante, e allegrerà gl'inchiostri</l>
<l>l'opre narrando del Cirneo Sesostri.</l></lg>
<lg><l>Oltre Gaza respinti, oltre Siene</l>
<l>del Canopo i tiranni, a far beati</l>
<l>gli abitatori, a sciorne le catene</l>
<l>i pensier tutti dell'Eroe fur dati.</l>
<l>I santi dritti, ond'esce il comun bene,</l>
<l>i costumi, le curie, i magistrati</l>
<l>restituisce; e pien di maraviglia</l>
<l>l'uomo dell'uom la dignità ripiglia.</l></lg>
<lg><l>Con severa bilancia ripartito</l>
<l>regola il carco che la patria impone;</l>
<l>frange i ceppi al commercio che fiorito</l>
<l>l'arti risveglia, a cui la pace è sprone.</l>
<l>Per le vie, per le case al dolce invito</l>
<l>l'industria ferve: ogni squallor depone</l>
<l>il già cangiato Egitto, e sente a prova</l>
<l>la presenza del Dio che lo rinnova.</l></lg>
<lg><l>Vita di tutto Ei tutto osserva, e saggio</l>
<l>dispon dell'opra il mezzo e la maniera.</l>
<l>Tale il re delle pecchie, allor che il raggio</l>
<l>del monton sveglia l'alma primavera,</l>
<l>a riparar del rio verno l'omaggio</l>
<l>desta al lavor del miele e della cera</l>
<l>l'industri ancelle, e, osservator severo,</l>
<l>le fatiche ne scorre e il magistero.</l></lg>
<lg><l>Altre intendono ai favi, altre la manna</l>
<l>van de' fiori a predar cupide e snelle.</l>
<l>Qual le compagne a scaricar s'affanna,</l>
<l>qual del dolce licore empie le celle.</l>
<l>Queste, tratti i pungigli, la tiranna</l>
<l>torma de' fuchi caccian lungi; e quelle</l>
<l>castigano le pigre. Un odor n'esce</l>
<l>che ti ristaura, e il lavorìo più cresce.</l></lg>
<lg><l>Con infinita provvidenza il senno</l>
<l>de' suoi sofi comparte il sommo Duce.</l>
<l>Altri l'ombra del punto fissar denno,</l>
<l>che rompe all'arco meridian la luce.</l>
<l>Altri i portenti investigar, che fenno</l>
<l>chiaro l'Egitto, ovunque ne traluce</l>
<l>l'orma ancor maestosa, alla cui vista</l>
<l>il pensiero stupisce, e il cor s'attrista.</l></lg>
<lg><l>Quei dell'alcali indaga e de' metalli</l>
<l>i segreti covili, arcano obbietto</l>
<l>di maraviglia; per deserte valli</l>
<l>questi raccoglie il peregrino insetto.</l>
<l>Qual pe' freschi del Nilo ampi cristalli</l>
<l>del muto abitator turba il ricetto</l>
<l>ittiologo bramoso, e qual procura</l>
<l>nuove piante all'amor della natura.</l></lg>
<lg><l>Ai lenti ceppi di tenace arena</l>
<l>altri toglie i canali; e quando i cólti</l>
<l>chieggon del Nilo la feconda piena,</l>
<l>corregge i flutti vagabondi e sciolti.</l>
<l>Altri all'aura le late ali disfrena</l>
<l>di ventoso molino; altri per molti</l>
<l>gorghi in severo idraulico travaglio</l>
<l>getta nell'onde il tentator scandaglio.</l></lg>
<lg><l>Sagaci intorno al chimico fornello</l>
<l>sudano intanto d'Esculapio i figli,</l>
<l>che de' morbi a frenar l'atro flagello</l>
<l>d'erbe e nitri facean dotti perigli.</l>
<l>La schiava al fato stirpe d'Ismaello</l>
<l>l'arte che a morte sa troncar gli artigli</l>
<l>stupita impara, e vede alfin che dove</l>
<l>l'uom si guarda, il destin l'urna non move.</l></lg>
<lg><l>Così l'alme scienze ricondotte</l>
<l>alla terra natìa per mano amica,</l>
<l>dopo l'orror di lunga iniqua notte,</l>
<l>salutar liete la lor cuna antica.</l>
<l>E di saper più ricche ed incorrotte,</l>
<l>e con fronte più casta e più pudica,</l>
<l>il delitto espiar d'un esecrando</l>
<l>timor del Vero, che le spinse in bando.</l></lg>
<lg><l>Bello il vederle ai porti, alle bastite</l>
<l>girar tra spade e bronzi, e con le pure</l>
<l>man le seste, gli squadri e le matite</l>
<l>oprar tranquille in mezzo alle paure.</l>
<l>Bello il veder le vie coperte e trite</l>
<l>di guerrieri e di sofi: e le secure</l>
<l>canopie genti intanto dappertutto</l>
<l>raccor dell'armi e della pace il frutto.</l></lg>
<lg><l>Securo punge il suo cammel, né teme</l>
<l>dall'Arabo ladrone onta e rapina</l>
<l>il viator: libera il dorso preme</l>
<l>l'Indica merce all'Eritrea marina.</l>
<l>Di Bonaparte è l'occhio ovunque è speme</l>
<l>dell'utile, o del meglio: in sua divina</l>
<l>mente Ei lo volge ad ogn'istante, e il piede</l>
<l>move rapido e franco ove lo vede.</l></lg>
<lg><l>Tutto discorre il Delta, ed ogni passo</l>
<l>è un beneficio. Intento a ciò che giova,</l>
<l>ode, osserva, provvede, né mai lasso,</l>
<l>o nascendo o morendo il sol, lo trova.</l>
<l>E se talvolta di vigor già casso,</l>
<l>lo spirto no, ma chiede il corpo nuova</l>
<l>di forze emenda, di veder ti pensa</l>
<l>Giove in riposo all'Etiopia mensa.</l></lg>
<lg><l>Ché pari a Giove Ei pur talor discende</l>
<l>alla dolcezza d'ospital convito.</l>
<l>N'esulta in cor l'Egiziano, e pende</l>
<l>da quelle labbra di stupor rapito.</l>
<l>Se in lui veder nelle battaglie orrende</l>
<l>credette il divo d'Iside marito,</l>
<l>or n'udendo il sublime almo sermone,</l>
<l>Pittagora ascoltar pargli e Platone.</l></lg>
<lg><l>De' suoi gravi di senno alti pensieri</l>
<l>fa tesoro la Fama; e sì voi pure</l>
<l>moli eterne di Céope e di Meri</l>
<l>li parlerete coll'età future.</l>
<l>Il maggior de' Potenti e de' guerrieri</l>
<l>qui, direte, s'assise, e le mature</l>
<l>sentenze svolse dal profondo petto,</l>
<l>e fu degno di cedro ogni suo detto.</l></lg>
<lg><l>Gli occhi alzando di Céope al sublime</l>
<l>monumento, dell'arte immenso affanno,</l>
<l>contra cui le già stanche e mute lime</l>
<l>del tempo vorator dente non hanno:</l>
<l><hi rend="italic">Venti secoli e venti dalle cime</hi></l>
<l><hi rend="italic">di quella mole a contemplar ci stanno,</hi></l>
<l>sclamò l'Eroe. L'udì la Fama, e disse:</l>
<l><hi rend="italic">Cadrà quel masso, non quel detto</hi>. E scrisse.</l></lg>
<lg><l>Giunto là, dove Neco il gran tragitto</l>
<l>fece alle Rubre nelle Libich'onde,</l>
<l>con lieto grido salutar l'Invitto,</l>
<l>sceso a bearle, quelle chiare sponde.</l>
<l>Ma sdegnoso dell'istmo il derelitto</l>
<l>mar vermiglio, agitò le rubiconde</l>
<l>spume, e cercò, sentendo il fato amico,</l>
<l>pien di nuova speranza il varco antico.</l></lg>
<lg><l>Tutto guardando, e tutto in sé romito</l>
<l>il Magnanimo intanto esaminava</l>
<l>l'acque, le prode, il ben acconcio sito</l>
<l>che le porte al commercio Indo dischiava.</l>
<l>Del figliuol di Psammìtico l'ardito</l>
<l>genio il seguìa dappresso, e gli mostrava</l>
<l>l'orme ancor vaste del canal che spinse</l>
<l>l'orto all'occaso, e in un due Mondi avvinse.</l></lg>
<lg><l>E ben la fiamma al cor gli s'accendea</l>
<l>dell'emula virtù, ben nell'audace</l>
<l>pensier gli lampeggiò la grande idea,</l>
<l>che forse ancora nell'Eroe non tace.</l>
<l>Ma diverso lassù fato volgea.</l>
<l>Già nuove palme gli prepara il Trace</l>
<l>stretto coll'Anglo, a cui la Franca sorte,</l>
<l>arbitra fatta dell'Egitto, è morte.</l></lg>
<lg><l>Sul mar di Siria e in Acri, ove Fortuna</l>
<l>sfida a conflitto la virtù francese,</l>
<l>ondeggia al vento con la turca luna,</l>
<l>ahi vile accordo! il leopardo inglese.</l>
<l>Di Joppe e Gaza la campagna è bruna</l>
<l>di barbari già pronti a inique offese.</l>
<l>Ma tante torme e tante armi son polve</l>
<l>dinanzi a quel valor che tutto solve.</l></lg>
<lg><l>Vide il costoro orribile macello</l>
<l>il monte che l'Ebreo sacra ad Elìa.</l>
<l>L'umil terra lo vide, u' Gabriello,</l>
<l>siccome è scritto, salutò Maria.</l>
<l>E tu il vedesti, tu che d'Israello</l>
<l>apristi all'arca trionfal la via,</l>
<l>retrogrado Giordano, e la seconda</l>
<l>fuga tentasti con la trepid'onda.</l></lg>
<lg><l>E fôra il muro al suol caduto alfine</l>
<l>che in Acri il sommo Vincitor rattenne;</l>
<l>e avrìa rimesso la Fortuna il crine</l>
<l>alla mano che stretto ognora il tenne;</l>
<l>ma il Ciel, che a più mirande e peregrine</l>
<l>prove il chiamava, all'alto ardir le penne</l>
<l>precise, il Ciel che a più levarlo inteso,</l>
<l>due gran fati al suo brando avea sospeso.</l></lg>
<lg><l>D'Asia il fato e d'Europa era pendente</l>
<l>da quella spada, e trepidava il Mondo.</l>
<l>Librò, credo, amendue l'Onnipossente,</l>
<l>e ponderoso in giù scese il secondo.</l>
<l>Sparve l'altro più lieve, e nella mente</l>
<l>si rinchiuse di Dio, che nel profondo</l>
<l>del suo consiglio or forse il fa maturo,</l>
<l>né par che molto restar debba oscuro.</l></lg>
<lg><l>S'offerse agli occhi allor di Bonaparte</l>
<l>grande un prodigio, e qual vulgossi, occulto</l>
<l>nol vi terrò; ch'egli è d'eterne carte</l>
<l>degno, né debbe rimaner sepulto.</l>
<l>Già d'Acri a terra rovinose e sparte</l>
<l>cadean le mura; del superbo insulto</l>
<l>già il fio pagava l'Ottoman, cui resta</l>
<l>solo un riparo, e mal potea far testa.</l></lg>
<lg><l>Tacita uscìa dalle cimmerie grotte</l>
<l>la nemica del dì; ma non del Duce</l>
<l>tacea la cura, che per l'alta notte</l>
<l>in mille parti il suo pensier traduce.</l>
<l>Ed ecco balenando aprir le rotte</l>
<l>ombre a' suoi sguardi un'improvvisa luce;</l>
<l>ecco stargli davanti eccelsa e ritta</l>
<l>l'augusta immago della Patria afflitta.</l></lg>
<lg><l>Avea lacero il crin, smorto il bel viso,</l>
<l>e su la guancia lagrime e squallore.</l>
<l>Guatò muta il Guerriero, e il guardo fiso</l>
<l>parea sul volto gli cercasse il core.</l>
<l>Indi un sospir dal petto imo diviso:</l>
<l>Mi conosci tu? disse: al suo dolore</l>
<l>non ravvisi la madre? e il suo periglio</l>
<l>dunque ancora non parla al cor del figlio?</l></lg>
<lg><l>Tu fra barbare genti, inutil vanto,</l>
<l>cogli d'Asia gli allori; e il fero Scita,</l>
<l>giunto coll'Unno, al crin mi sfronda intanto</l>
<l>quei che lasciasti nella tua partita.</l>
<l>Né questa è tutta la cagion del pianto,</l>
<l>lassa! né sola è questa la ferita</l>
<l>che mi dà morte. I figli, i figli, ahi stolti!</l>
<l>spengon la madre in ree discordie avvolti.</l></lg>
<lg><l>Grande, felice, e di valor precinta</l>
<l>feci io tutti tremar, mentre fui teco.</l>
<l>Or giaccio oppressa, disprezzata e vinta;</l>
<l>ché Bonaparte mio non è più meco.</l>
<l>Il tuo lasciarmi, il tuo partir m'ha spinta,</l>
<l>m'ha, misera! sommersa in questo cieco</l>
<l>di mali abisso, e dell'uscirne è vano</l>
<l>ogni sforzo, se lungi è la tua mano.</l></lg>
<lg><l>Torna, deh! torna a me, figlio, mia speme,</l>
<l>mia speranza, mio tutto. A che ti stai</l>
<l>cercando pur su queste rive estreme</l>
<l>gloria minor del tuo coraggio? e il sai.</l>
<l>Salvar la patria che t'invoca e geme,</l>
<l>pensaci, è gloria più solenne assai.</l>
<l>Deh! non patir ch'empio ladron ne tolga</l>
<l>la vita, e il pugno in queste chiome avvolga.</l></lg>
<lg><l>Non patir che la bella itala figlia</l>
<l>usurpator sarmatico t'involi.</l>
<l>Piange in barbari ceppi, e si scapiglia</l>
<l>l'infelice, e non è chi la consoli.</l>
<l>A te le sue catene, a te le ciglia</l>
<l>alza, pregando che a scamparla voli.</l>
<l>Il promettesti, lo giurasti, e furo</l>
<l>sempre d'un Dio la tua promessa e il giuro.</l></lg>
<lg><l>Vieni dunque, e ne salva. Delle genti</l>
<l>in te gli occhi son fissi. Il mormorìo</l>
<l>del mar che freme è carco de' lamenti</l>
<l>che ti manda l'Europa; odi, per Dio!</l>
<l>se frapponi al soccorso altri momenti,</l>
<l>tu più patria non hai. - Disse, e sparìo</l>
<l>come baleno; e per la via che prese,</l>
<l>di gemiti suonar l'aria s'intese.</l></lg></div1>
<div1><head>CANTO VI</head>
<head><hi rend="italic">Il XIX brumaire</hi></head>

<lg><l>Amor di patria, amor di gloria un fiero</l>
<l>fan certame nel Duce; e d'armi instrutto</l>
<l>prepotenti è ciascun. Vince il primiero.</l>
<l>In magnanimo cor la patria è tutto.</l>
<l>Sol di questa il dolor gli empie il pensiero:</l>
<l>arde già di partir, già sopra il flutto</l>
<l>vola il suo spirto, già le rive afferra,</l>
<l>già vendica l'onor della sua terra.</l></lg>
<lg><l>D'Acri gli allori su l'infranto muro</l>
<l>gli mostrava la Gloria, e gli dicea:</l>
<l>Vieni, prendi, son tuoi, monta securo:</l>
<l>ed Ei voltate già le spalle avea.</l>
<l>Un lauro più d'assai bello e più puro</l>
<l>di qua dal mare il suo pensier vedea;</l>
<l>di questo solo Ei vuol la fronte adorna.</l>
<l>Francia, t'allegra; Italia, sorgi: Ei torna.</l></lg>
<lg><l>Ma senza memoranda alta vendetta</l>
<l>non fia, no, dell'Invitto il dipartire.</l>
<l>Intégra e degna dell'Eroe l'aspetta</l>
<l>de' prodi il sangue estinti in Abukire;</l>
<l>e tal l'ebbe. Su l'onda maladetta</l>
<l>le gallich'ombre si placaro e l'ire.</l>
<l>Di turca strage il mar crebbe, e l'ondosa</l>
<l>faccia sparì da tanti corpi ascosa.</l></lg>
<lg><l>Spente le forze de' nemici, e ogni uopo</l>
<l>dell'armata provvisto, al lido aduna</l>
<l>i suoi più fidi il Duce, e dal Canopo</l>
<l>salpa; e nocchiera in poppa ha la Fortuna.</l>
<l>Né fragil prora vi fu pria, né dopo</l>
<l>mai l'onde ne vedranno altra veruna</l>
<l>di tanto carco. Il cor cui poco è il mondo,</l>
<l>quel cor si cela in quell'angusto fondo.</l></lg>
<lg><l>Contra le vele del fatal naviglio,</l>
<l>consci forse del Dio ch'ei porta in grembo,</l>
<l>non osano di far lite e scompiglio</l>
<l>i venti: dorme la procella e il nembo.</l>
<l>Solo increspa con placido bisbiglio</l>
<l>dolce un Levante alla marina il lembo:</l>
<l>E l'onda intanto: Chi è Costui, dir pare,</l>
<l>a cui l'aria obbedisce, e serve il mare?</l></lg>
<lg><l>E certo il mar sentìa che su quel legno</l>
<l>navigava il valor che al fier Britanno</l>
<l>farà caro costar dell'onde il regno,</l>
<l>finché ne spezzi lo scettro tiranno.</l>
<l>Quindi parve d'uman senso dar segno</l>
<l>il tremendo elemento, e un bello inganno</l>
<l>fatto all'inglese insecutor schernito,</l>
<l>pose il vindice suo salvo sul lito.</l></lg>
<lg><l>Come giunto s'udì l'alto Guerriero,</l>
<l>di giubilo delire a lui davante</l>
<l>si versar le città lungo il sentiero:</l>
<l>mise a tutti il piacer l'ali alle piante.</l>
<l>Ognun s'affretta e incalza, ognun primiero</l>
<l>esser vuole a gioir del suo sembiante.</l>
<l>Bonaparte gridare i vecchi padri,</l>
<l>iterar Bonaparte odi le madri.</l></lg>
<lg><l>Bonaparte i fanciulli, Bonaparte</l>
<l>rispondono le valli; e nell'ebbrezza</l>
<l>di tanto nome, al vento inani e sparte</l>
<l>van le memorie d'ogni ria tristezza.</l>
<l>Nel tripudio ognun corre ad abbracciarte,</l>
<l>sia nemico, od amico: l'allegrezza</l>
<l>non distingue i sembianti; un caro errore</l>
<l>dona gli amplessi, e negli amplessi il core.</l></lg>
<lg><l>Francia tutta del Magno alla venuta</l>
<l>rizzossi; ne tremò l'Alpe, e l'avviso</l>
<l>dienne all'itala donna. L'abbattuta</l>
<l>in mezzo al pianto lampeggiò d'un riso,</l>
<l>e serenossi. Ma in piè surta e muta</l>
<l>di maraviglia, Europa il guardo fiso</l>
<l>su la Senna converse, ove sentìa</l>
<l>che alfin soluto il suo destino andrìa.</l></lg>
<lg><l>Qual, pria che fosse il mar, la terra, il cielo,</l>
<l>del caos l'orrenda apparve atra mistura,</l>
<l>ove l'umido, il secco, il caldo, il gelo</l>
<l>fean pugna, e muta si tacea natura;</l>
<l>che tal, rimosso alla menzogna il velo,</l>
<l>fusse di Francia il volto ti figura,</l>
<l>quando il Magno a camparla dal Ciel fisso,</l>
<l>venne, quale già Dio sovra l'abisso.</l></lg>
<lg><l>E l'abisso in che l'egra era sepolta,</l>
<l>tutto il vide Egli sì. Vide il Delitto</l>
<l>passeggiar venerato, e per istolta</l>
<l>potenza fatto probitate e dritto.</l>
<l>La Virtù vide di gramaglie avvolta,</l>
<l>atterrati gli altari, Iddio proscritto,</l>
<l>la Giustizia mercato, e disciplina</l>
<l>generosa la Frode e la Rapina.</l></lg>
<lg><l>Vide in bisso il codardo, e nudo il petto</l>
<l>del forte, il petto ancor del sangue brutto</l>
<l>per la patria versato; e a rio banchetto</l>
<l>di sue ferite divorato il frutto;</l>
<l>e spinte al cenno di vil duce inetto</l>
<l>al macello le schiere, e omai già tutto</l>
<l>morto il bellico onor, morta la scuola</l>
<l>de' prodi, e viva l'arroganza sola.</l></lg>
<lg><l>Fremé d'orrore e di pietade al diro</l>
<l>spettacolo l'Eroe. Tutte discorre</l>
<l>fra sé le vie, le guise, onde al martiro</l>
<l>di tanto scempio alfin la patria torre.</l>
<l>Vede, ovunque gli sguardi Ei volga in giro,</l>
<l>di colpe orrende intreccio, e che a disciorre</l>
<l>cotanto nodo il taglio mestier fea,</l>
<l>che del re Frigio il groppo un dì sciogliea.</l></lg>
<lg><l>Dopo molte vegliate in questa cura</l>
<l>torbide notti, alfin diè calma al vago</l>
<l>pensier quel Dio che queta ogni rancura</l>
<l>col ramo che di Lete intinse al lago.</l>
<l>Ed ecco in sogno manifesta e pura</l>
<l>tornargli innanzi la medesma immago</l>
<l>che gli apparve in Sorìa. Mesta del letto</l>
<l>su la sponda s'asside, e con affetto</l></lg>
<lg><l>così prende a parlar: figlio, il crudele</l>
<l>mio stato il miri. A che ti stai? Sol una</l>
<l>è la via di salute, ed infedele</l>
<l>all'alme dubitose è la fortuna.</l>
<l>In che mar di misfatti abbia le vele</l>
<l>spinto il poter de' molti, e che nessuna</l>
<l>esser può libertade ove son tutti</l>
<l>liberi, il vedi: e assai n'ha il fatto istrutti.</l></lg>
<lg><l>Arroge, ch'ella è un'impossibil cosa</l>
<l>in vasto stato; arroge l'opulenza,</l>
<l>e lo splendor de' vizi, e la sdegnosa</l>
<l>di tutte leggi popolar licenza.</l>
<l>Arroge la ribelle, imperiosa</l>
<l>forza dell'uso, cui né violenza</l>
<l>non doma, né lusinga; e in questo suolo</l>
<l>l'uso comanda il comandar d'un solo.</l></lg>
<lg><l>Sorgi dunque, e novello e più temuto</l>
<l>rialza e premi il necessario trono.</l>
<l>Re codardo che fugge, ed ha potuto</l>
<l>ne' perigli lasciarmi in abbandono;</l>
<l>re che vita non rischia, e fece acuto</l>
<l>de' miei nemici il ferro, al mio perdono</l>
<l>chiuse ogni varco. Re vogl'io chi forte</l>
<l>vola al mio scampo, non chi vuol mia morte.</l></lg>
<lg><l>Ne l'arduo calle, a cui t'esorto, vedi,</l>
<l>vedi tu capo di regnar più degno?</l>
<l>china la fronte, ti ritira, e cedi,</l>
<l>ch'esser qui debbe del migliore il regno.</l>
<l>Ma se nullo t'è pari, è colpa, il credi,</l>
<l>il tuo rifiuto, e d'alto cor non segno.</l>
<l>Le presenti e le tarde età vedranno</l>
<l>questo vile rifiuto: e che diranno?</l></lg>
<lg><l>Diran: stanca la Gallia d'una stolta</l>
<l>libertà che a perir la conducea,</l>
<l>in mille parti scissa e capovolta</l>
<l>un sommo e solo correttor chiedea.</l>
<l>Ogni brama, ogni speme era raccolta</l>
<l>nel fatal Bonaparte: Ei la potea</l>
<l>far salva, Ei solo; e ad un poter funesto</l>
<l>lasciolla in preda, e si fe' reo del resto.</l></lg>
<lg><l>Diranno: I giorni del Terror tornaro</l>
<l>tinti di sangue; e Bonaparte il volle.</l>
<l>Rifisse la civil furia l'acciaro</l>
<l>nel sen fraterno; e Bonaparte il volle.</l>
<l>I delitti, atterrato ogni riparo,</l>
<l>inondar Francia; e Bonaparte il volle;</l>
<l>ch'egli è un voler la colpa, ove i suoi passi</l>
<l>frenar potendo, imperversar la lassi.</l></lg>
<lg><l>Questa di mali, o Figlio, onda fremente</l>
<l>franger non puossi che d'un trono al piede,</l>
<l>al voler d'una sola arbitra mente,</l>
<l>che all'utile comun ratta procede.</l>
<l>Allor forte, allor grande, allor possente</l>
<l>mi sarò tra le genti; allor fia sede</l>
<l>di virtù vera la tua patria, or rio</l>
<l>mar di vizi, 'u 'l furor soffia di Dio.</l></lg>
<lg><l>Allor tremanti abbasseran le ciglia</l>
<l>i re giurati; e tu sembiante al Sole,</l>
<l>che, fonte e centro della luce, imbriglia</l>
<l>de' minor fuochi il giro e le carole,</l>
<l>tu porrai loro il freno; allor la figlia</l>
<l>del tuo valor, che suo drudo non vuole</l>
<l>né il Tedesco, né il Geta, Italia bella</l>
<l>dirà: di Bonaparte ecco l'ancella.</l></lg>
<lg><l>E tu d'ancella la farai reina,</l>
<l>e il serto che portò Carlo, all'incude</l>
<l>ritemperato di miglior fucina,</l>
<l>locherai su la fronte alla virtude,</l>
<l>alla virtù canuta e peregrina</l>
<l>di giovinetto eroe, che in sen già chiude</l>
<l>le tue vive scintille, e fia l'amore</l>
<l>dell'Italo che giusto e caldo ha il core.</l></lg>
<lg><l>Disse e sparve. Apre gli occhi, erge la testa</l>
<l>il supremo Guerrier: cerca col guardo</l>
<l>il fuggito fantasma, e alla tempesta</l>
<l>del cor ben sente che non fu bugiardo.</l>
<l>Balza in piedi agitato. Era già desta</l>
<l>la foriera del dì, già il primo dardo</l>
<l>della luce le torri ardue ferìa,</l>
<l>e la vita spandea per ogni via.</l></lg>
<lg><l>A mirar l'ascendente astro divino</l>
<l>fermossi; e in quella gli si fece appresso</l>
<l>il figlio del suo cor, che mattutino</l>
<l>scendea del padre al consueto amplesso.</l>
<l>Di Lui parlo, ch'or fa lieto il destino</l>
<l>dell'italica donna, e forte ha messo</l>
<l>la man pietosa entro sue piaghe, ond'ella</l>
<l>a sanità già torna e si rabbella.</l></lg>
<lg><l>Dati e presi gli onesti abbracciamenti,</l>
<l>in che tace la lingua e parla il petto,</l>
<l>contra i puri del Sol raggi sorgenti</l>
<l>seder si fece al fianco il giovinetto;</l>
<l>e gli uditi nel sonno eccelsi accenti</l>
<l>pur volgendo nell'alma: O mio diletto,</l>
<l>mira, disse (e nel dir stendea la mano),</l>
<l>come bello è del ciel l'astro sovrano!</l></lg>
<lg><l>Delle stelle monarca egli s'asside</l>
<l>sul trono della luce, e con eterna</l>
<l>unica legge il moto e i rai divide</l>
<l>ai seguaci pianeti e li governa.</l>
<l>Per lui natura si feconda e ride,</l>
<l>per lui la danza armonica s'alterna</l>
<l>delle stagion, per lui nullo si spia</l>
<l>grano di polve che vital non sia.</l></lg>
<lg><l>E cagion sola del mirando effetto</l>
<l>è la costante, eguale, unica legge,</l>
<l>con che il raggiante imperador l'aspetto</l>
<l>delle create cose alto corregge.</l>
<l>Togli questa unità, togli il perfetto</l>
<l>tenor de' vari moti onde si regge</l>
<l>l'armonia de' frenati orbi diversi,</l>
<l>e tutti li vedrai confusi e spersi;</l></lg>
<lg><l>e l'un l'altro inghiottire, e furibondo</l>
<l>il mar levarsi e divorar la terra,</l>
<l>e squarciarla i vulcani, e nel secondo</l>
<l>càos gittarla gli elementi in guerra.</l>
<l>Figlio, in questa ruina (e dal profondo</l>
<l>cor sospirò) l'immagine si serra</l>
<l>di nostra patria: cade la sua mole,</l>
<l>perché a' suoi moti non è centro un sole.</l></lg>
<lg><l>Tacque; e surto del loco ove sedea,</l>
<l>gli occhi al suol fitti, e a passo or presto or lento</l>
<l>misurava la stanza; e sculto avea</l>
<l>su la fronte l'interno agitamento.</l>
<l>Tra la primiera genitrice idea</l>
<l>di perigliosa impresa, ed il momento</l>
<l>dell'eseguire, l'intervallo è tutto</l>
<l>fantasmi; e bolle de' pensieri il flutto.</l></lg>
<lg><l>Allor fiera consulta in un ristretti</l>
<l>fan dell'alma i tiranni; e la raccolta</l>
<l>ragion nel mezzo ai ribellati affetti</l>
<l>sta, qual re tra feroci arme in rivolta.</l>
<l>Ma prestamente, ove la Gloria getti</l>
<l>nel mezzo il dado, quella lite è sciolta.</l>
<l>Tormenta i petti generosi allora</l>
<l>il periglio non già, ma la dimora.</l></lg>
<lg><l>Tutto quel dì l'Eroe fu muto, e pronte</l>
<l>tutte sue forze rassegnò. Non tante</l>
<l>scoppiar scintille fa il martel di Bronte</l>
<l>sovra l'incude di Vulcano, quante</l>
<l>scoppian le cure dentro quella fronte</l>
<l>alla fronte di Giove simigliante,</l>
<l>quando Pallade ancor non partorita</l>
<l>del cérebro immortal chiedea l'uscita.</l></lg>
<lg><l>Scese la notte; e in sogno ecco plorando</l>
<l>tornar la stessa vision, che in atto</l>
<l>di sdegnoso dolor gli fea comando</l>
<l>di precider le lunghe al gran riscatto.</l>
<l>Surse il Forte, e la man stesa sul brando:</l>
<l>O Patria, disse, t'obbedisco. E ratto</l>
<l>nel raccolto Senato al nuovo sole</l>
<l>entra, e queste vi tuona alte parole:</l></lg>
<lg><l>In quale stato vi lasciai, Francesi?</l>
<l>In qual vi trovo? Vi lasciai la pace,</l>
<l>trovo guerra; lasciai conquiste, e scesi</l>
<l>veggo dall'Alpi l'Alemanno e il Trace;</l>
<l>lasciai lucenti di guerrieri arnesi</l>
<l>gli arsenali, e son vôti. La vorace</l>
<l>rapina ha tutto dissipato, eretta</l>
<l>in ria scienza dal poter protetta.</l></lg>
<lg><l>Hanno esausto lo Stato; il nume è spento</l>
<l>di Giustizia; né senno, né decoro</l>
<l>nel maneggio civil; qual vile armento</l>
<l>spinti i soldati al marzial lavoro.</l>
<l>Ove sono i miei figli? ove li cento</l>
<l>mila fratelli che lasciai d'alloro</l>
<l>carchi? che avvenne di cotanti forti?</l>
<l>Mi rispondete; che ne fu?... Son morti.</l></lg>
<lg><l>Morti, ahi! son della patria i difensori,</l>
<l>e vivi i tristi che la patria uccidono;</l>
<l>vivi non pur, ma eccelsi e reggitori</l>
<l>supremi al comun pianto empii sorridono.</l>
<l>E delle leggi intanto i creatori</l>
<l>senza consiglio, senza cor s'assidono</l>
<l>in venduto Senato: han sotto il piede</l>
<l>spalancato l'abisso, e nullo il vede.</l></lg>
<lg><l>Ma d'infamia coperto e irrevocato</l>
<l>passò, lo giuro, de' ribaldi il regno;</l>
<l>e della patria qui sul lacerato</l>
<l>corpo il giura de' prodi il santo sdegno. -</l>
<l>Come vento tra scogli imprigionato,</l>
<l>fremé il consesso a quel parlar già pregno</l>
<l>di vicina tempesta; ed una voce:</l>
<l>lo Statuto, gridò cupa e feroce.</l></lg>
<lg><l>Lo Statuto? il Magnanimo riprese,</l>
<l>e l'accento suonò più che mortale.</l>
<l>Lo Statuto? Ed ardisce alma Francese</l>
<l>oggi invocarlo? Lo Statuto? E quale?</l>
<l>Quello cui tante e tante volte offese</l>
<l>delle parti il furor? quello in cui strale</l>
<l>non è che fitto non sia stato? Un nome</l>
<l>che in fronte al giusto fa rizzar le chiome.</l></lg>
<lg><l>Dunque un nome s'oppon, che soli affida</l>
<l>i traditori un nome in cui delinque</l>
<l>santamente ogn'iniquo, e il parricida</l>
<l>poter si sacra tuttavia de' Cinque?</l>
<l>E non udite ancor dunque le strida</l>
<l>che le rive lontane e le propinque</l>
<l>v'invian gridando: A terra, a terra l'empio</l>
<l>Statuto, o Franchi, e fine al patrio scempio?</l></lg>
<lg><l>Tremar di gioia ai generosi accenti</l>
<l>i pochi intégri, e di terrore i molti</l>
<l>perversi; e fuggir sotto i vestimenti</l>
<l>più man fur viste, e trasmutarsi i volti.</l>
<l>A camparlo quel dì dai violenti</l>
<l>ferri di questi o scellerati o stolti,</l>
<l>fama è che intorno al perigliante Duce</l>
<l>fiammeggiar fu veduta una gran luce.</l></lg>
<lg><l>L'Angiol fu forse della patria, forse</l>
<l>altro messo del ciel, che tolto al mondo</l>
<l>l'onor non volle de' mortali, e torse</l>
<l>il colpo che mettea Francia nel fondo.</l>
<l>Di noi pietoso un Dio certo il soccorse;</l>
<l>né più bello, no mai, né più giocondo</l>
<l>giorno brillò di questo, in cui la forte</l>
<l>mano il fren prese della patria sorte.</l></lg>
<lg><l>Qual robusto di fianchi alto naviglio,</l>
<l>che privo di governo in mar crudele</l>
<l>estremo corse d'annegar periglio,</l>
<l>frante l'antenne, e lacere le vele;</l>
<l>se di miglior piloto arte e consiglio</l>
<l>il sottragge all'irata onda infedele,</l>
<l>sue ferite ristaura, e sul mar scuro</l>
<l>le tempeste a sfidar torna securo;</l></lg>
<lg><l>cotal la grande Nazion rinvenne,</l>
<l>ché grande allor veracemente emerse,</l>
<l>e sanò le sue piaghe, e di solenne</l>
<l>luce vestita ogni squallor deterse.</l>
<l>Le virtù fuggitive in bianche penne</l>
<l>tornar. Giustizia racconciò le sperse</l>
<l>rotte bilance, e dal furor segnate</l>
<l>cancellò le rubriche insanguinate.</l></lg>
<lg><l>La Concordia rifulse, e di catene</l>
<l>indissolute la nemica avvinse;</l>
<l>franse gli empii pugnali in su l'arene</l>
<l>angle temprati, e l'ire tutte estinse.</l>
<l>La virtù che di Dio nell'uom mantiene</l>
<l>la riverenza, la virtù che strinse</l>
<l>col ciel la terra, più graditi e cari</l>
<l>bruciò gl'incensi su i risurti altari.</l></lg>
<lg><l>Ebber norma ed impulso e vigoria</l>
<l>i diversi doveri; e d'un sol fiato</l>
<l>tutti sospinti per diversa via</l>
<l>mossersi a gara ad animar lo Stato.</l>
<l>Così volge sue rote in armonìa</l>
<l>l'ordigno che misura il tempo alato;</l>
<l>hanno vario il cammino e vario il volo</l>
<l>tutte; ma il punto che le move è un solo.</l></lg>
<lg><l>E le scienze intanto e le sorelle</l>
<l>arti, splendor de' regni e formatrici</l>
<l>d'almi costumi, senza cui né belle</l>
<l>son le città, né i troni unqua felici,</l>
<l>schiuser liete i lor templi; e di novelle</l>
<l>ghirlande ornate, con più fausti auspici</l>
<l>ricominciar lor riti, e ogni villano</l>
<l>costume entrato ne cacciar lontano.</l></lg>
<lg><l>Così tutte lasciò Francia le brune</l>
<l>spoglie del lutto, e rivestissi il manto</l>
<l>di sua grandezza. Io sol nella comune</l>
<l>letizia, ahi lasso! io mi fui solo al pianto.</l>
<l>Redir d'Egitto, e alle paterne cune</l>
<l>volar, fu il primo mio desire. Un santo</l>
<l>dover spingea quest'alma intenerita</l>
<l>ad abbracciar colei che mi diè vita.</l></lg>
<lg><l>Movo ratto di Freio, e per la via,</l>
<l>di lei sola il pensier tutto ripieno,</l>
<l>anticipando nel mio cor venìa</l>
<l>il piacer del serrarla a questo seno.</l>
<l>E una dolcezza dentro mi sentìa</l>
<l>da non dirsi, e godea che indegno almeno</l>
<l>de' cari amplessi io non facea ritorno,</l>
<l>di qualche bella cicatrice adorno.</l></lg>
<lg><l>In val di Varo, già narrailo, siede</l>
<l>l'umil terra ove nacqui. Frettoloso</l>
<l>vêr quella adunque celerando il piede</l>
<l>odo annunzio per via fero e doglioso.</l>
<l>Odo che le vicine erte possiede</l>
<l>il vincitor nemico, odo ch'egli oso</l>
<l>fu di calarsi in suol Franco, e col fuoco</l>
<l>desolarlo e col ferro in ogni loco.</l></lg>
<lg><l>Di mio villaggio fo dimanda, e tutto</l>
<l>da' barbari l'intendo per feroce</l>
<l>rabbia, correa due giorni, arso e distrutto.</l>
<l>Mi strinse il gel le vene a quella voce.</l>
<l>Palpitando proseguo, e già condutto</l>
<l>mi son davanti al suol natìo. Veloce</l>
<l>raddoppio il passo, e m'apparisce, entrando,</l>
<l>spettacolo crudele e miserando.</l></lg>
<lg><l>Avean le fiamme intorno orribilmente</l>
<l>divorate le case, e su la scura</l>
<l>solitaria ruina alto un tacente</l>
<l>orror regnava e il lutto e la paura.</l>
<l>Irto i crini, e col cor che il danno sente</l>
<l>pria che lo vegga, alle paterne mura</l>
<l>tremante, ansante mi sospingo; ed arse</l>
<l>tutte le trovo, e al suol crollate e sparse.</l></lg>
<lg><l>Se' tu fuggita in salvo, o sotto questa</l>
<l>macerie orrenda, o madre mia, sei chiusa?</l>
<l>Ecco il crudo pensier che alla funesta</l>
<l>vista mi corse nell'idea confusa.</l>
<l>Gridai, gente cercai: tutto era mesta</l>
<l>solitudin. Tenea la circonfusa</l>
<l>oste i colli imminenti, e non ardiva</l>
<l>uomo appressarsi alla deserta riva.</l></lg>
<lg><l>Nell'orribile dubbio odo un lamento</l>
<l>d'afflitta belva, un ululato acuto</l>
<l>che uscìa di mezzo alle ruine, e il sento</l>
<l>in suon che sembra dimandarmi aiuto.</l>
<l>Salgo, ed ahi! veggo (umano sentimento,</l>
<l>vieni e impara pietà), veggo giaciuto</l>
<l>là sul rottame il mio Melampo, antico</l>
<l>de' nostri lari e sempre fido amico.</l></lg>
<lg><l>Mi riconobbe ei sì, ma non diè segno</l>
<l>dell'usata esultanza il doloroso;</l>
<l>e d'amor e di fede unico pegno</l>
<l>levò la testa e mi guardò pietoso.</l>
<l>Poi si diè ratto con umano ingegno</l>
<l>a raspar le macerie, e lamentoso</l>
<l>ululando e scavando tutta volta,</l>
<l>dir parea: La tua madre è qui sepolta.</l></lg>
<lg><l>E, ohimè! che vero ei disse; ohimè! che quanto</l>
<l>m'era dolor serbato io non sapea!</l>
<l>Misera madre!... - E qui ruppe in un pianto,</l>
<l>che degli occhi due fonti gli facea.</l>
<l>Pianse percosso di pietade il santo</l>
<l>veglio, pianse Malvina, ed attendea,</l>
<l>già disposta a maggior duolo, dal caro</l>
<l>labbro la fine del racconto amaro.</l></lg></div1>
<div1><head>CANTO VII</head>
<head><hi rend="italic">La pietà filiale</hi></head>

<lg><l>Oh! del nostro sentir parte migliore,</l>
<l>generosa di belle alme fralezza,</l>
<l>lagrime pie! per voi vinto il dolore</l>
<l>tace, e la punta del suo dardo spezza;</l>
<l>per voi fra l'onde degli affanni il core</l>
<l>beve, ignota al profano, alma dolcezza;</l>
<l>voi degli afflitti voluttà, voi pura</l>
<l>fonte di pace in mezzo alla sventura.</l></lg>
<lg><l>Misero quegli che cader vi mira,</l>
<l>e, di voi schivo, ad altra parte abbassa</l>
<l>la sdegnosa pupilla, e non sospira</l>
<l>su l'infelice venerando, e passa!</l>
<l>Verrà del Cielo a visitarlo l'ira,</l>
<l>che inulta la ragion vostra non lassa;</l>
<l>né stilla pur del pianto altrui negato</l>
<l>scenderà sul superbo abbandonato.</l></lg>
<lg><l>Ma tre volte felice chi di belle</l>
<l>lagrime bagna, compatendo, il ciglio!</l>
<l>La Pietà le raccoglie, e ammorza in quelle</l>
<l>l'ira che ferve nel divin consiglio;</l>
<l>mentre il vostro vapor, ch'alto alle stelle</l>
<l>e caro ascende dal terreno esiglio,</l>
<l>su l'umano fallir stende un bel velo,</l>
<l>e riconcilia colla terra il cielo.</l></lg>
<lg><l>Né voi già larghe scorrere godete</l>
<l>tra il fasto cittadin sott'aureo tetto:</l>
<l>ché la diva Pietà, da cui movete,</l>
<l>non batte no del crudel ricco al petto.</l>
<l>Anime pure di vostr'acque han sete,</l>
<l>di voi più degne in povero ricetto;</l>
<l>ivi il cor di Terigi, ivi le ciglia</l>
<l>v'aspettano d'Ullino e della figlia.</l></lg>
<lg><l>Poiché in parte per gli occhi ebbe disciolto</l>
<l>il duol che chiuse al favellar la via,</l>
<l>alzò Terigi il caro umido volto,</l>
<l>che ancor più caro nel dolor venìa.</l>
<l>Vede il veglio che, il guardo in sé raccolto,</l>
<l>lagrimava e tacea, vede la pia</l>
<l>vergin che sopra gli pendea co' belli</l>
<l>occhi intenti ed aperti in due ruscelli.</l></lg>
<lg><l>La man pose alla man della dolente,</l>
<l>grato a tanta pietà, quell'infelice;</l>
<l>sovra il cor la si strinse, ed il languente</l>
<l>sguardo in lei fisso: Sospendi, le dice,</l>
<l>questo pianto sospendi, alma innocente;</l>
<l>ché la lagrima tua consolatrice</l>
<l>tempo non è che tutta su l'orrenda</l>
<l>avventura trabocchi, e al cor ti scenda.</l></lg>
<lg><l>Se tu pur conoscesti e ti fu cara</l>
<l>una madre, o Malvina, un'adorata</l>
<l>madre, udirai e intenderai se amara</l>
<l>fu la mia sorte e a rimembrar spietata.</l>
<l>Disse; e quale è colui che si prepara</l>
<l>caso acerbo a narrar, l'addolorata</l>
<l>mente raccolse il Cavaliero, e detti</l>
<l>cercò conformi ai perturbati affetti.</l></lg>
<lg><l>Parla, riprese allor con un sospiro</l>
<l>la giovinetta a confortarlo intenta;</l>
<l>parla, caro infelice: il tuo martiro</l>
<l>non l'apri a cor che fugga e non lo senta.</l>
<l>Anch'io conosco, anch'io sostenni il diro</l>
<l>strale che l'arco del disastro avventa;</l>
<l>anch'io l'ebbi una madre, una diletta</l>
<l>madre ed amica che lassù m'aspetta.</l></lg>
<lg><l>Sì dicendo, levò le rugiadose</l>
<l>luci, e, col guardo al ciel diritto e fiso,</l>
<l>la man sul petto virginal compose,</l>
<l>e sì dolce atteggiò l'aria del viso,</l>
<l>che l'anima parea le desiose</l>
<l>ali aprire e innalzarse al paradiso,</l>
<l>disdegnosa del carcere terreno</l>
<l>che la divide dal materno seno.</l></lg>
<lg><l>Di quel dolce abbandono ancor non era</l>
<l>d'Ullin la figlia generosa uscita,</l>
<l>che apparecchiato a proseguir la fiera</l>
<l>storia che il pianto avea prima impedita,</l>
<l>Terigi ripigliò: Poiché la fera</l>
<l>pietosa m'ebbe in suo parlar chiarita</l>
<l>la crudel sorte della madre, immoto</l>
<l>rimasi e freddo, e d'ogni senso vôto.</l></lg>
<lg><l>Al tornar dello spirto, entro le chiome</l>
<l>cacciai la mano, e del dolore il grido</l>
<l>alzai d'intorno, e la chiamai per nome;</l>
<l>né mi rispose che il deserto lido.</l>
<l>Di su, di giù mi ravvolgea siccome</l>
<l>furente, e tuttavia raspando il fido</l>
<l>cane ululava, e dir parea: M'aiuta,</l>
<l>ché la misera ancor non è perduta.</l></lg>
<lg><l>Come rapida fiamma al cor mi corre</l>
<l>questo sospetto, e nel pensier mi riede</l>
<l>sotterraneo recesso, ov'ella porre</l>
<l>potea nell'uopo a salvamento il piede.</l>
<l>Per udita esser anco mi soccorre</l>
<l>fresco l'eccidio del paese, e fede</l>
<l>danne il fumo che, in mezzo all'alto orrore,</l>
<l>sfoga tra sasso e sasso, e ancor non muore.</l></lg>
<lg><l>A quel lampo di speme infiammarse</l>
<l>le membra mi sentii di repentina</l>
<l>forza; e alla parte ov'io pensai che trarse</l>
<l>in occulto potea quella meschina,</l>
<l>il dì che crudo entrò il nemico e sparse</l>
<l>d'ogn'intorno la morte e la ruina,</l>
<l>ratto mi diedi a disgombrar la smossa</l>
<l>bica di sassi e travi a tutta possa.</l></lg>
<lg><l>Ma solo, ahi lasso! che potea? Tropp'era</l>
<l>alto l'ingombro, e la man poca a tanto,</l>
<l>la man che tutta è sangue in quella fiera</l>
<l>fatica, e un'onda il corpo tuttoquanto.</l>
<l>Pur proseguo, e vi spendo ogni maniera</l>
<l>di travaglio e di pena; infin che franto</l>
<l>ogni vigore, in mezzo all'affannosa</l>
<l>opra al suol cado come morta cosa.</l></lg>
<lg><l>Cado, e abbracciava sanguinoso e rotto</l>
<l>le accalcate ruine. In quello stato</l>
<l>odo, o parmi d'udir, cupo di sotto</l>
<l>un lamento lugubre e prolungato.</l>
<l>Mi riscuoto; e di nuovo in giù condotto</l>
<l>l'orecchio al suol, di nuovo odo un plorato,</l>
<l>che distinto m'avvisa e gemebondo</l>
<l>un sepolto che grida in quel profondo.</l></lg>
<lg><l>Ella vive, ella vive; e balzo in piedi</l>
<l>forsennato di gaudio; e tuttavia</l>
<l>iterando, ella vive, a far mi diedi</l>
<l>sforzo che vano e disperato uscìa.</l>
<l>Dio, gridai, Dio clemente, o mi concedi</l>
<l>la sua vita, o ti prendi anco la mia.</l>
<l>Così pregando, un improvviso e molto</l>
<l>romor di piedi avvicinarsi ascolto.</l></lg>
<lg><l>Era di Franchi un bellicoso ardito</l>
<l>drappel, cui patrio amore, ira movea</l>
<l>contro il vicin nemico, e lui pentito</l>
<l>far degl'incendii miserandi ardea.</l>
<l>Corsi, e squallido, ansante, irto, sfinito,</l>
<l>narrai l'orrido caso; e non avea</l>
<l>tutto ancor detto, che lo stuol già sopra</l>
<l>ai franti muri di gran cor s'adopra;</l></lg>
<lg><l>e a quella parte ov'io lor destre invoco,</l>
<l>sgombra il passo impedito, e mi seconda,</l>
<l>e già siam presso al sotterraneo loco;</l>
<l>già la chiamo, già par che mi risponda.</l>
<l>Oh momento! il mio core era di foco,</l>
<l>e tremava ad un tempo come fronda.</l>
<l>Apresi il varco alfine, alfin più chiara</l>
<l>mi vien la voce lamentosa e cara.</l></lg>
<lg><l>Precipitoso per la data porta</l>
<l>l'impaziente mia pietà mi caccia,</l>
<l>gridando, O madre! e già la tengo (ahi corta</l>
<l>immensa gioia!) fra le calde braccia.</l>
<l>La dolorosa omai tra viva e morta,</l>
<l>al suon della mia voce alza la faccia,</l>
<l>mi guarda, mi conosce, e messo un grido,</l>
<l>cade spenta dal gaudio, ed io l'uccido.</l></lg>
<lg><l>Io per camparla le troncai la vita,</l>
<l>misero incauto! e si fe' giuoco il Cielo</l>
<l>di mia pietade filial tradita.</l>
<l>Se ancor del crudo colpo mi querelo,</l>
<l>Dio, perdona: nasconde l'infinita</l>
<l>tua provvidenza impenetrabil velo.</l>
<l>Ma tanto amore ed una tanta fede,</l>
<l>no, mertar non parea questa mercede.</l></lg>
<lg><l>Che si fosse di me, che mi facessi</l>
<l>dopo l'alta sventura, io nol so dire;</l>
<l>sì dall'ambascia e dal dolore oppressi</l>
<l>gli spirti tutti uscìan d'ogni sentire.</l>
<l>Come fur chiamati agl'intermessi</l>
<l>offici della vista e dell'udire,</l>
<l>trovaimi cinto di dolenti volti</l>
<l>in pio silenzio a me d'intorno accolti.</l></lg>
<lg><l>Muto li guato, e già il pensier tornando</l>
<l>ne' suoi discorsi, colla man rimovo</l>
<l>i circostanti, e con lo sguardo errando</l>
<l>d'ogni lato, la cerco e non la trovo.</l>
<l>Dov'è? languido e fioco alfin domando,</l>
<l>dov'è la madre? e tace ognun. Di nuovo</l>
<l>chieggo, e fiero mi levo, e la discreta</l>
<l>carità degli amici indarno il vieta.</l></lg>
<lg><l>In povero vicin tempio, dall'ira</l>
<l>ostil non tocco, avean locato intanto</l>
<l>umilmente su la nuda pira</l>
<l>di poche pietre il corpo onesto e santo.</l>
<l>Giacegli gramo al fianco e lo rimira</l>
<l>il povero Melampo, che di pianto</l>
<l>avea gli occhi suffusi, e ad or ad ora</l>
<l>solleva il capo, si lamenta e plora.</l></lg>
<lg><l>Di molte turbe, quivi convenute</l>
<l>sotto la scorta del guerrier drappello,</l>
<l>bisbigliavan le vie dianzi sì mute:</l>
<l>ciascun tornava al suo deserto ostello;</l>
<l>e frugando dell'arse ed abbattute</l>
<l>case ogni lato, accolto in quel sacello</l>
<l>avean le salme d'alcun altro estinto,</l>
<l>e deposte nel mezzo al pio recinto.</l></lg>
<lg><l>V'era una madre dal dolore uccisa,</l>
<l>giovinetta col figlio alla mammella:</l>
<l>una tigre, una Furia avrìa conquisa</l>
<l>la sua sembianza dilicata e bella.</l>
<l>Crudel ferro sul petto in empia guisa</l>
<l>il caro pegno le trafisse, ed ella</l>
<l>per l'immenso dolore al punto istesso</l>
<l>spirò col labbro su la piaga impresso.</l></lg>
<lg><l>Crescea materia di comun lamento</l>
<l>un generoso che, a campar l'amico,</l>
<l>si lanciò tra le fiamme e vi fu spento,</l>
<l>vittima illustre dell'amor ch'io dico.</l>
<l>Lagrimavasi ancora il violento</l>
<l>fato d'un veglio di valor antico,</l>
<l>che, giusto, umano, liberal, cortese,</l>
<l>tutti amò, Dio temette, e nullo offese.</l></lg>
<lg><l>Come il piè misi nella santa soglia</l>
<l>tra quella di defunti atra corona,</l>
<l>l'altrui sventura che la nostra doglia</l>
<l>sospende e dolce a compatir ne sprona,</l>
<l>religion che pronta in noi germoglia</l>
<l>nel disastro, e al pensier grave ragiona,</l>
<l>sì mi scosser l'inferma anima anela,</l>
<l>che tutta cadde al mio furor la vela.</l></lg>
<lg><l>Sentii, venendo nella sacra stanza,</l>
<l>stanza augusta di Dio quanto più nuda,</l>
<l>la sua sentii presente alta possanza,</l>
<l>che d'ogni umano affetto ci denuda.</l>
<l>Questo Dio degli afflitti una costanza</l>
<l>par che nel petto allor m'infonda e chiuda;</l>
<l>la costanza del giusto, che la pace</l>
<l>trae dagli affanni, inchina il capo e tace.</l></lg>
<lg><l>Oh necessaria agli infelici e cara</l>
<l>religion! Tu davi al mio dolore</l>
<l>sublime qualità, sì che l'amara</l>
<l>piena non tutto mi sommerse il core.</l>
<l>M'appressai della madre all'umil bara,</l>
<l>v'affissi le pupille, e di chi muore</l>
<l>già mi stringea l'angoscia; ma le penne</l>
<l>levò la mente al cielo, e la sostenne.</l></lg>
<lg><l>Sorse intanto la notte, e ricoprìa</l>
<l>del benigno suo vel le lagrimate</l>
<l>opre mortali; e ognun del tempio uscìa</l>
<l>di mestizia dipinto e di pietate.</l>
<l>Ma me né forza né pregar partìa</l>
<l>dalle care a' miei sguardi ed onorate</l>
<l>spoglie, e là mi rimasi, onde di duolo</l>
<l>inebbriarmi a mio pien grado, e solo.</l></lg>
<lg><l>Le venerande tenebre rompea</l>
<l>del sacro chiuso una lugùbre e muta</l>
<l>lampa; e la fioca luce orror crescea</l>
<l>dai distesi cadaveri sbattuta.</l>
<l>Al nudo capo maternal facea</l>
<l>letto una pietra, ed io su la sparuta</l>
<l>fronte tenea le ciglia immote e fisse,</l>
<l>quasi aspettando che le sue m'aprisse.</l></lg>
<lg><l>Poiché alfin la solinga aspra mia cura</l>
<l>fu di lagrime sazia e di sospiri,</l>
<l>o poter fosse della pia natura</l>
<l>che tutti placa col pianto i martìri,</l>
<l>o fosse opra del Ciel, me su la dura</l>
<l>terra giacente con pesanti giri</l>
<l>tale avvolse un sopore, e mi si fuse</l>
<l>su gli occhi, che domati alfin li chiuse.</l></lg>
<lg><l>Ed ecco vera innanzi e luminosa</l>
<l>starmi l'immago della cara estinta,</l>
<l>che i rai m'asciuga colla man pietosa</l>
<l>e in soave d'amor voce distinta:</l>
<l>Figlio, disse, pon modo all'affannosa</l>
<l>doglia, che offende il mio gioire. Io cinta</l>
<l>d'immortal luce in ciel mi godo, e quivi</l>
<l>al senso alzata degli eterni Divi,</l>
<l>t'amo d'amore che in mortal non scende</l>
<l>intelletto, e di te con Dio ragiono,</l>
<l>e in lui veggo il tenor delle vicende</l>
<l>a cui tu resti, e di che lieta io sono.</l>
<l>Ma sollevarne il vel mi si contende;</l>
<l>di conforti e d'avvisi unico dono</l>
<l>farti mi lice, e venni a ciò. Tu gli odi,</l>
<l>e in cor li figgi di ben saldi chiodi.</l></lg>
<lg><l>La patria, per cui bella è ognor la morte,</l>
<l>a fecondi d'onor nuovi perigli</l>
<l>minacciata d'esterne empie ritorte</l>
<l>di nuovo appella ad alto grido i figli.</l>
<l>Soccorso invoca su le Cozie porte</l>
<l>Italia stretta dai tedeschi artigli,</l>
<l>e il brando che a tarparli il ciel destina,</l>
<l>il fatal brando è fuor della vagina.</l></lg>
<lg><l>E già splende sull'Alpi, già l'eterna</l>
<l>neve incalcata da terreno piede</l>
<l>sente l'orma francese, e la superna</l>
<l>cima d'armi fiammeggia, e il varco cede.</l>
<l>Là ti chiama l'onor che ti governa,</l>
<l>di là si scende ad immortal mercede,</l>
<l>alla mercé del forte che sé stesso</l>
<l>dona alla patria ed all'amico oppresso.</l></lg>
<lg><l>Sceso in valle di Po l'alto Guerriero,</l>
<l>a cui nullo guerrier si paragona,</l>
<l>farà gran pugna, fiaccherà del fiero</l>
<l>Teuton l'orgoglio, che temuto or suona;</l>
<l>vittoria mieterà che dell'impero</l>
<l>Italo e Franco la regal corona</l>
<l>daragli al crine, e più non dico: il Fato</l>
<l>matura il resto a più bei dì serbato.</l></lg>
<lg><l>Ciò che possa l'ardir Gallo ne' campi</l>
<l>di Marengo tremendi, fia dimostro.</l>
<l>Ivi sarà che di valor tu stampi</l>
<l>orma degna, tu pur, d'eterno inchiostro.</l>
<l>Va dunque, e tua virtù chiara divampi</l>
<l>per l'onorato calle che ti mostro.</l>
<l>Fa che di te quel Grande che ti guida,</l>
<l>qualche bel fatto intenda, e ti sorrida.</l></lg>
<lg><l>Con questa speme al ciel beata io torno;</l>
<l>più non lice indugiarmi: al tergo mio</l>
<l>olezzante aleggiar sento del giorno</l>
<l>l'aura vietata che m'incalza: addio. -</l>
<l>Sì dicendo mi cinse al collo intorno</l>
<l>le braccia, e sparve in un balen, mentr'io</l>
<l>per rattenerla a lei m'avvento, e a vôto</l>
<l>tornan le mani al petto, e mi riscuoto.</l></lg>
<lg><l>Confortato mi desto, e coll'aìta</l>
<l>de' già pronti compagni a dar mi volsi,</l>
<l>duro officio! la tomba a chi la vita</l>
<l>diemmi; e tutto al grand'uopo il cor raccolsi.</l>
<l>Pietosamente in parte erma e romita</l>
<l>ne recammo la spoglia, e anch'io ne tolsi</l>
<l>su queste spalle il peso, alle sante ossa</l>
<l>anch'io scavai con questa man la fossa.</l></lg>
<lg><l>Io la calai là dentro, io sovra il letto</l>
<l>dell'eterna quiete la composi;</l>
<l>delle man giunte le feci croce al petto,</l>
<l>e i fior mesti di morte al crin le posi;</l>
<l>e dato il lungo estremo sguardo, e detto</l>
<l>l'ultimo addio, su i santi e preziosi</l>
<l>membri gittammo della terra il velo,</l>
<l>pregando all'alma eterna luce in cielo.</l></lg>
<lg><l>Oh Malvina! al cader delle versate</l>
<l>gementi zolle sul materno volto,</l>
<l>qual mi movesse assalto la pietate,</l>
<l>alle labbra d'un figlio il dirlo è tolto.</l>
<l>Così sparir vid'io, lasso! le amate</l>
<l>sembianze, e ancor le veggo, ancora ascolto</l>
<l>il cupo suon della terra che piomba</l>
<l>su quella fronte, e dentro mi rimbomba.</l></lg>
<lg><l>Ma de' tuoi casi, o mio Melampo, degni</l>
<l>di ricordanza e di perpetuo vanto,</l>
<l>non tacerò, ché ovunque pietà regni</l>
<l>privo il tuo fato non andrà di pianto.</l>
<l>E noi sol d'odio e di superbi sdegni</l>
<l>stirpe nudrita, dalle belve intanto,</l>
<l>se imitarne la fede un dì sapremo,</l>
<l>noi la vera amistade impareremo.</l></lg>
<lg><l>Poiché la donna sua scender sotterra</l>
<l>vid'egli, e tutto già deserto il lito,</l>
<l>a plorar sulla fossa che la serra</l>
<l>rimase, empiendo d'ululati il Sito.</l>
<l>Ed or si corca, or si raggira ed erra</l>
<l>sulla sepolta; e quando è il dì partito,</l>
<l>romper non cessa l'animal fedele</l>
<l>di gemiti la notte e di querele.</l></lg>
<lg><l>Sventurato! tre volte il sol morendo</l>
<l>in quella tomba a lamentar lasciollo,</l>
<l>immemore del cibo, e tre nascendo</l>
<l>su quella tomba a lamentar trovollo;</l>
<l>finché attrito di duolo, e già sentendo</l>
<l>mancar la vita, i piedi adagia e il collo</l>
<l>placidamente sul sepolcro; il mira</l>
<l>l'ultima volta gemebondo, e spira.</l></lg></div1>
<div1><head>CANTO VIII</head>
<head><hi rend="italic">(Frammento)</hi></head>

<lg><l>Ma già levato avea dell'armi il grido</l>
<l>de' Franchi il sommo correttor Guerriero,</l>
<l>e alla possente voce, Armi, ogni lido,</l>
<l>Armi freme ogni petto, ogni pensiero.</l>
<l>Come suol dall'arena arsa di Dido</l>
<l>soffiar l'umido vento, e alzarsi nero</l>
<l>di nubi un gruppo che del ciel la faccia</l>
<l>nasconde, e strage all'arator minaccia;</l></lg>
<lg><l>così da tutta la francesca terra,</l>
<l>terra di prodi ognor feconda, s'erse</l>
<l>subitamente nube atra di guerra,</l>
<l>che d'armati le Cozie Alpi coperse.</l>
<l>L'orror del varco indarno il cammin serra,</l>
<l>e la neve che piè mai non sofferse,</l>
<l>e i torrenti e gli abissi. Alla virtude</l>
<l>sprone è il periglio, e nulla via si chiude.</l></lg>
<lg><l>Fama è che sopra quell'orrende cime</l>
<l>l'ombra s'aggiri, avvolta di tempeste,</l>
<l>del feroce Annibàl, che delle prime</l>
<l>orme guerriere stampò l'ardue creste.</l>
<l>La vede il montanar fosca e sublime</l>
<l>passeggiar su le nubi, e dalle teste</l>
<l>dell'erte rupi rotar nembi al basso,</l>
<l>vietando ai fanti e cavalieri il passo.</l></lg>
<lg><l>D'asta armato e d'usbergo ergesi il crudo</l>
<l>fantasma a guardia del tremendo calle,</l>
<l>pari a dirupo smisurato e nudo,</l>
<l>cui batte eterno turbine alle spalle.</l>
<l>Spesso, se vero è il grido, alza lo scudo,</l>
<l>e forte il percotendo, empie la valle</l>
<l>d'alti rimbombi e di paure, e truce</l>
<l>fa del grand'elmo balenar la luce,</l></lg>
<lg><l>e dell'elmo il cimier, che tremolante</l>
<l>fra i rotti nembi trapassar si mira,</l>
<l>e trarsi dietro il turbo e la sonante</l>
<l>ala de' venti procellosi e l'ira.</l>
<l>All'immenso fracasso il viandante</l>
<l>d'orror sacro compreso il piè ritira</l>
<l>....................................</l></lg></div1></body></text></TEI.2>
