<?xml version="1.0" encoding="UTF-8"?>
<!DOCTYPE TEI.2 SYSTEM "http://backend.bibliotecaitaliana.it/DTD/bibit.dtd">
<TEI.2>
<teiHeader>
  <fileDesc>
    <titleStmt>
      <title>Ode</title>
      <author>Girolamo Fontanella</author>
    </titleStmt>
    <extent>384 Kb in UTF-8</extent>
    <publicationStmt>
      <publisher>Biblioteca Italiana</publisher>
      <pubPlace>Roma</pubPlace>
      <date>2003</date>
      <idno>bibit000272</idno>
      <availability>
        <p>Questa risorsa digitale è liberamente accessibile per uso
              personale o scientifico. Ogni uso commerciale è vietato</p>
      </availability>
    </publicationStmt>
    <seriesStmt>
      <title>Collezione BibIt</title>
    </seriesStmt>
    <sourceDesc>
      <bibl>
        <title>Ode</title>
        <author>Fontanella, Girolamo</author>
        <editor id="ed">Contarino, Rosario</editor>
        <publisher>RES</publisher>
        <pubPlace>San Mauro Torinese</pubPlace>
        <date>1994</date>
      </bibl>
    </sourceDesc>
  </fileDesc>
  <encodingDesc>
                  <samplingDecl>
                    <p>Tutti i materiali paratestuali della fonte cartacea non riconducibili alla
                      responsabilità dell'autore dell'opera sono stati soppressi nella versione
                      digitale</p>
                  </samplingDecl>
                  <editorialDecl>
                    <correction method="silent" status="medium">
                      <p>Livello medio: controllo a video con collazione con edizione di
                      riferimento</p>
                    </correction>
                    <quotation form="data" marks="all">
                      <p>I simboli di citazione e di discorso diretto presenti sulla fonte cartacea
                        sono stati rappresentati sulla versione digitale</p>
                    </quotation>
                    <hyphenation eol="none">
                      <p>I trattini di sillabazione a fine riga sono stati soppressi e le parole
                        ricomposte</p>
                    </hyphenation>
                  </editorialDecl>
    <classDecl><taxonomy id="CDD"><bibl>Classificazione Decimale Dewey</bibl></taxonomy><taxonomy id="CGB"><bibl>Classificazione generi BibIt</bibl></taxonomy></classDecl></encodingDesc>
  <profileDesc>
    <creation>
      <date>600</date>
    </creation>
    <langUsage><language id="ita"/></langUsage>
    <textClass>
      <keywords scheme="CDD">
        <term>851.5 - Poesia italiana del periodo della decadenza, 1585-1748</term>
      </keywords>
      <keywords scheme="CGB">
        <term>Poesia</term>
      </keywords>
    </textClass>
  </profileDesc>
  <revisionDesc>
    <change>
      <date>Data sconosciuta anteriore al 2000</date>
      <respStmt>
        <name>CIBIT - Roma</name>
      </respStmt>
      <item>Digitalizzazione</item>
    </change>
    <change>
      <date>Data sconosciuta anteriore al 2000</date>
      <respStmt>
        <name>CIBIT-Roma</name>
      </respStmt>
      <item>Correzione linguistica</item>
    </change>
    <change>
      <date>2003-06-03T00:00:00.000+02:00</date>
      <respStmt>
        <name>Barbara Romagnoli</name>
        <name>BIBIT</name>
      </respStmt>
      <item>Codifica XML - Codifica manuale</item>
    </change>
    <change>
      <date>2003-06-07T00:00:00.000+02:00</date>
      <respStmt>
        <name>Elena Pierazzo</name>
        <name>BIBIT</name>
      </respStmt>
      <item>Validazione</item>
    </change>
  </revisionDesc>
</teiHeader>
<text>
<body>
<div1 type="parte">
<head>LIBRO PRIMO</head>
<div2 type="dedica">
<salute>All'illustrissima et eccellentissima Signora Donna Anna Carafa,
Principessa di Stigliano e Vicereina nel Regno di Napoli</salute>
<p>Non sempre il collegio di Pindo sta confinato nelle campagne; il sole della virtù non sopporta i brevi termini di una selva. Troppo rigorosa nelle sue leggi sarebbe la poesia, se imitatrice della Scola Platonica, sotto l'ombre degli arbori, cercasse solamente di rischiararsi; in ciò l'austerità de' filosofi non s'accorda con la libertà de' poeti. Sogliono alcuna volta le Muse far passaggio dai monti, per far passeggio nelle città; vaghe d'illustrarsi fra i titoli delle corti, ne' sontuosi palagi trasferiscono i sacri laureti. Godono degli applausi reali; e, generose nelle delizie, signoreggiano con la penna dove comanda lo scettro; introducono l'armonia dove campeggia la maestà; et inalzano le ghirlande dove insuperbiscono le corone. Quegli organi che intuonano per le sale, quelle trombe che risuonano dai balconi, che altro sono che musici allettamenti e stimuli virtuosi alla poesia? È costume di egregio poeta ricoverarsi sotto l'ombra di principe generoso.</p>
<p>Più feconda si rileva nelle sue propagini quella vite che viene sostenuta dal palo; e più fertile di concetti s'avanza quell'ingegno che viene mantenuto dalla protezione. Quanti eruditi scrittori periscono sotto il ghiaccio delle miserie, per non avere il sole di questa gloria; e quanti godono felici il giorno dell'immortalità, perché riposano sotto l'ombra d'oro delle corone. Arione ricorse al re di Corinto, e nella felicità del suo canto, ritrovò la prosperità della sua fortuna. Virgilio nelle camere di Cesare trasportò la sua Musa; e, da rustica pastorella, la rese degna degli ossequi consolari e meritevole delle grandezze latine. Orazio con questa merce di preziosa virtù si guadagnò la benevolenza di Mecenate. Euterpe, ch'è montanina di Pindo, non entrò con gloria dell'Alamanni nella regia del re Francesco? Generosa diede statuti di georgica a chi era maestro di milizia; e non arrosì in presenza così venerabile portar il vomero dove fiammeggiava la lancia, condurre il vincastro dove comandava lo scettro. Leone <hi rend="sc">X</hi>, dove confidava i tesori de' suoi pensieri e depositava i secreti della sua providenza più spesso, salvo che nell'orecchio del Bembo? Quanti cigni in cotesto secolo fortunato, emulatori della fenice, si videro, come quegli del venusino poeta, vestiti di sacra porpora? Fino i barbari, che sono ciechi, dentro i fumi delle superbie, conobbero la chiarezza di questa luce. Solimano, famoso tiranno dell'Oriente, vedendosi quanto copioso di ricchezze, tanto povero di scrittori, per tramandare le sue glorie alla futura posterità, ricorse in Italia, e mandò tributi d'oro alla penna del Giovio, per non farsi tributario all'oblivione dopo la morte. Tra gli Augusti e tra' poeti, finalmente sotto una medesima comunanza, devono passare reciprochi gli onori e scanbievoli i donativi. Il lauro, tanto per gloria della poesia, quanto per trionfo dell'Imperio, fu adoperato nel Campidoglio. Che Apollo doni la verga a Mercurio, e che Cillenio in contracambio di questa offerta gli appresenti la lira, che altro importa che la padronanza de' prencipi in gratificare i poeti, e la virtù de' poeti in perpetuare gli eroi? Questi, per ripararsi dalle percosse del tempo, non devono scompagnarsi da quegli, e quegli, per ischermirsi contro i colpi della fortuna, non devono allontanarsi da questi. Fu scherzo di poetica penna e menzogna di capriccioso intelletto descrivere un monte per figurarsi la gloria. Nella sublimità della corte si ritrova la sommità di Parnaso; i lauri ch'incoronano, sono i premi ch'esaltano. Non è la zampa di generoso cavallo, ma la mano di magnanimo donatore, quella che fa risorgere le fontane d'argento; né meno è favore ch'origina dalla concordia delle Muse, ma virtù che deriva dalla beltà delle donne, quel motivo miracoloso che desta gli animi a poetare. Chi nelle dame contempla le proporzioni della venustà, rende più numerosi gli ordini della sua poesia. La simetria d'un aspetto elegante insegna la regolata eleganza del verso. Che altro è la facoltà de' poeti, ch'una loquace bellezza? e che altro è la beltà delle dame, ch'una muta armonia? questa è una musica che si contempla nel volto, e quella è una musica che si considera nell'ingegno; una misura di numeri e un concerto di proporzioni agevolmente s'accordano. Purità di spiriti, gentilezza di sangue, efficacia di facondia, sublimità di concetti, candidezza di stile sono tutti effetti nobili, cagionati da bella donna negli animi de' poeti. Quindi è che non poca obligazione mantengono a questo sesso i cancellieri di Pindo.</p>
<p>Diede il verso alla nostra lingua una donna. In comprobazione di questo, che altro è la rima ritrovata da' Provenzali, che verso endecassillabo? e 'l verso endecassillabo, non affermano gli scrittori di pari consentimento essere a noi pervenuto dalla miracolosa penna di Saffo? Ora se una donna ha tanto operato in beneficio della nostra favella, ad una donna doveva per termine d'obligo e d'osservanza ancor io dedicare queste mie rime; e qual Dama di maggior merito poteva invenire di V. E., che, dotata di tanti abiti virtuosi, e ripiena di tante riguardevoli qualità, è miracolo delle donne et ornamento del nostro secolo? Pure se non appalesa, come Saffo o Corinna, la finezza dell'ingegno nei parti limati della penna, è nulladimeno signora di tanta abilità, ch'esaminando i poeti sa darne giudizio così infallibile e cavarne sentimento così profondo, che non è ingegno tanto erudito, che dalle sue mature considerazioni non ne rimanga oltre modo maravigliato. Tralascio infinite virtù, delle quali va riccamente guernita, come è quella della prudenza, con la quale si regola negli affari importanti; la temperanza, con la quale modera gl'impeti delle passioni; la religione, che la rende così esemplare nell'opere cristiane; la pietà, che la fa tanto zelante in soccorrere l'oppressioni de' poveri; e finalmente la giustizia, nella quale mostra accompagnata tanta misura et ugualità di politica, dispensando così guiderdone ai meritevoli, come punizione ai cattivi. Chi può celebrare eziandio l'altezza de' suoi natali, la sublimità della sua prosapia con tanta ubertà di facondia, che possa dirne a sufficienza? basta accennar solamente (senza far menzione di mitre e di porpore, di corone e di scettri, di titoli e di grandezze) ch'insino l'Aquila Imperiale con nodi d'affinità stia congiunta al Sole della sua stirpe. Quindi non senza divina disposizione venne sposata ad un Signore di tanta integrità, che, per riparare i danni dell'afflitta Partenope, fu dalla Maestà Cattolica mandato al governo di questo Regno. L'acclamazioni ch'ebbe dal popolo napoletano, gl'inni delle sacre benedizioni che ricevé da' Sacerdoti, furono tutti manifesti argomenti del giubilo universale che n'ha conceputo questa città. E se fu laudabile appresso gli Ebrei la bellissima Ester perché riguardò compassionevole sopra l'afflizioni de' patrioti, quanto V. E. è meritevole d'eterna lode, raccomandando all'autorità del suo sposo le necessità de' poveri, la protezione de' savi e l'oppressioni della sua patria. Ben doveva io, tirato da tanti meriti et allettato da tante condizioni, farle quest'ossequio di riverenza et offerirle questo dono di poesia. Ma troppo basso è il mio tributo rimpetto alla sua grandezza. Che può donare un ingegno sterile di dottrina et una penna povera di concetti? Non senza manifesto segno di riverente rossore le vengo innanzi. L'autorità del suo stato, la maestà del suo volto m'intimoriscono; a pena presumo con l'occhio riverire le mura della sua stanza reale, il piede non ardisce di giungere in una parte, dove il pensiero s'abbaglia. Parli questa carta, dove non può la mia lingua; siano i caratteri della mia penna i messaggieri della mia devozione. Et abbassandomi in un profondo grado d'umiltà, fo a V. E. profondissimo inchino.</p>
<closer>
<dateline>Di Napoli 18 di Febraro 1638.</dateline>
<signed>Di V. E. devotissimo servitore
Girolamo Fontanella</signed></closer>
</div2>

<div2 type="poesia">
<head><emph>Al Cielo</emph></head>
<lg type="canzone ode">
<lg>
<l>Pompa de l'Universo,</l>
<l>Tempio d'eternità, trono di Dio,</l>
<l>Ornamento diverso,</l>
<l>Che 'l Fattor de la luce intorno ordio,</l>
<l>Primogenito parto almo e fecondo,</l>
<l>Dal bel sen di natura uscito al mondo.</l>
</lg>
<lg>
<l>Trasparente volume,</l>
<l>Ove a lettere d'or scrive il destino,</l>
<l>Infra righe di lume,</l>
<l>Quanto dispose il gran voler divino,</l>
<l>Ne' cui fogli lucenti ognor si legge</l>
<l>Del mondo inferior l'eterna legge.</l>
</lg>
<lg>
<l>Luminosa scultura,</l>
<l>Ove imagini ardenti impresse il fato,</l>
<l>Ingemmata scrittura,</l>
<l>Ove nota gli annali il tempo alato,</l>
<l>Et ove pur ne la superna corte</l>
<l>I decreti di Dio segna la sorte.</l>
</lg>
<lg>
<l>Ricca e lucida scena,</l>
<l>Ch'hai d'eterno splendor fiaccole ardenti,</l>
<l>Ove a l'ombra serena</l>
<l>Rappresentan le stelle atti lucenti,</l>
<l>E di vari guerrier mostran l'istorie,</l>
<l>Che traslati han là su perpetue glorie.</l>
</lg>
<lg>
<l>Spaziosa campagna,</l>
<l>Cui le stelle son fior, gli angeli augelli,</l>
<l>Et ove corre e stagna</l>
<l>Il torrente d'ambrosia in più ruscelli,</l>
<l>Che spargendo d'influssi ampi canali,</l>
<l>Empion d'alti favor l'urne fatali.</l>
</lg>
<lg>
<l>Edificio sovrano,</l>
<l>Che meraviglie scopri a parte a parte,</l>
<l>Fabricato per mano</l>
<l>Di quel gran Mastro, onde Natura ha l'arte,</l>
<l>Composto sol d'incorruttibil tempre,</l>
<l>Per star sicuro e per resister sempre.</l>
</lg>
<lg>
<l>Velocissima rota,</l>
<l>Che fai nel corso tuo perpetuo giro,</l>
<l>E con tua forza ignota,</l>
<l>Ogni stato girar fai teco in giro,</l>
<l>Volubil sì, ma non mutabil mai,</l>
<l>Per l'usato sentier ritorni e vai.</l>
</lg>
<lg>
<l>Musico armonioso,</l>
<l>Che movi al moto tuo gli organi eterni</l>
<l>E con piè luminoso</l>
<l>Fai le stelle danzar fra i moti alterni,</l>
<l>E le cose qua giù varie e discordi,</l>
<l>Col bell'ordine tuo tempri et accordi.</l>
</lg>
</lg>
</div2>

<div2 type="poesia">
<head><emph>Agli angeli</emph></head>
<lg type="canzone ode">
<lg>
<l>Invisibili alati,</l>
<l>Ch'in tre ordini accolti</l>
<l>Nel volo siete, e ne l'arbitrio sciolti;</l>
<l>Spirti puri e beati,</l>
<l>Forme chiare e lucenti,</l>
<l>Primi effetti di Dio, musiche menti.</l>
</lg>
<lg>
<l>Peregrine fenici</l>
<l>Di quel vero Oriente,</l>
<l>Che 'l bel Sol de la gloria apre lucente;</l>
<l>Voi perpetue e felici</l>
<l>Sovra pire vitali,</l>
<l>Senza morte provar, siete immortali.</l>
</lg>
<lg>
<l>Candidissimi augelli,</l>
<l>Che con sicuro volo</l>
<l>Scorrendo ite là su liberi a stuolo;</l>
<l>Voi fra sacri arboscelli,</l>
<l>Con sempiterno vanto,</l>
<l>Groppi d'alto piacer tessete in canto.</l>
</lg>
<lg>
<l>Luminosi rampolli</l>
<l>Di quel fonte superno,</l>
<l>Ch'in tre canali ha 'l suo principio eterno,</l>
<l>Sopra lucidi colli,</l>
<l>Con mille vene e mille,</l>
<l>Auree stelle spargete in auree stille.</l>
</lg>
<lg>
<l>Spiritali sostanze,</l>
<l>Gloriosi intelletti,</l>
<l>De la corte del ciel ministri eletti;</l>
<l>Voi con musiche danze</l>
<l>E regolato pondo</l>
<l>Date legge a le spere, ordine al mondo.</l>
</lg>
</lg>
</div2>

<div2 type="poesia">
<head><emph>Alla Luce</emph></head>
<lg type="canzone ode">
<lg>
<l>Pargoletta ridente,</l>
<l>Che con trepidi lampi</l>
<l>Nel vezzoso Oriente</l>
<l>Con piè lucido e vago il giorno stampi,</l>
<l>E coronata di purpurei fiori,</l>
<l>Rallegrando le viste, apri i colori.</l>
</lg>
<lg>
<l>Tu, che tremola e bella</l>
<l>Nel silenzio ragioni,</l>
<l>E con muta favella</l>
<l>Fai coi balli del ciel musici tuoni,</l>
<l>E con lucide note in vari segni</l>
<l>Mille occulti misteri apri et insegni.</l>
</lg>
<lg>
<l>Glorioso strumento</l>
<l>Del divino Architetto,</l>
<l>Luminoso ornamento,</l>
<l>De l'eterno splendor nobile effetto,</l>
<l>Pura grazia de' sensi, occhio fecondo,</l>
<l>Simulacro di Dio, gloria del mondo.</l>
</lg>
<lg>
<l>Regolata misura,</l>
<l>Che fan l'ore volanti,</l>
<l>Dove l'alma Natura</l>
<l>Fe' nel carro del Sol gli orbi rotanti,</l>
<l>Allegrezza de l'alme, esca vitale,</l>
<l>Ombra chiara di Dio, dono immortale,</l>
</lg>
<lg>
<l>Tu, qual vergine industre,</l>
<l>Fai di raggi contesti</l>
<l>Un lavoro sì illustre,</l>
<l>Che di porpora e d'or gli angeli vesti,</l>
<l>Fregi il dì, squarci l'ombre, indori il cielo,</l>
<l>Pingi i fior, nutri l'erbe e stempri il gelo.</l>
</lg>
<lg>
<l>Sin ai fondi riposti</l>
<l>Penetrando discendi,</l>
<l>E i secreti nascosti</l>
<l>De l'interno del mar palesi rendi;</l>
<l>E purgando i color gelidi e vili,</l>
<l>I più densi vapor rendi sottili.</l>
</lg>
<lg>
<l>Coronata la fronte</l>
<l>Di diadema dorato,</l>
<l>Nel sovrano orizzonte</l>
<l>Apri d'auree miniere uscio ingemmato;</l>
<l>E con prodiga man liquide e belle</l>
<l>Versi piogge di perle, onde di stelle.</l>
</lg>
<lg>
<l>Non terreno colore,</l>
<l>Non mortale pennello</l>
<l>Può con alto valore</l>
<l>Ritrarre in tele il tuo splendor sì bello,</l>
<l>Il tuo splendor che da la man di Dio,</l>
<l>Per dar vita a le cose, al mondo uscio.</l>
</lg>
<lg>
<l>Or tu, lucida scorta,</l>
<l>Pura, candida e fida,</l>
<l>Per la via che trasporta</l>
<l>L'alme al vero Fattor, scorgimi e guida,</l>
<l>Sì ch'in mezzo l'orror ch'oggi m'ingombra,</l>
<l>Abbracciando la luce io lasci l'ombra.</l>
</lg>
</lg>
</div2>

<div2 type="poesia">
<head><emph>Al Tempo</emph></head>
<lg type="canzone ode">
<lg>
<l>O corridor volante,</l>
<l>Che senza freno o morso,</l>
<l>Col gran moto del ciel misuri il corso,</l>
<l>Tu con alate piante</l>
<l>Scorrendo il tutto, il tuo principio avesti,</l>
<l>Quando prima rotar gli orbi celesti.</l>
</lg>
<lg>
<l>Tu con tacita forza</l>
<l>E con armi letali,</l>
<l>Movi ingordo guerrier guerra ai mortali:</l>
<l>E ne l'umana scorza,</l>
<l>Dove ridono i fior spargendo spine,</l>
<l>Fai dei don di Natura alte rapine.</l>
</lg>
<lg>
<l>Che non puoi, che non fai</l>
<l>Col famelico dente,</l>
<l>Ch'ha di rigido acciar tempra lucente?</l>
<l>Rodendo il tutto vai,</l>
<l>E ministro di morte, entro il tuo giro</l>
<l>Chiudi il corso de l'uomo in breve giro.</l>
</lg>
<lg>
<l>Rompi i marmi e i metalli,</l>
<l>Insidioso et empio</l>
<l>Fai d'ogni stato ingiurioso scempio;</l>
<l>E fra brevi intervalli</l>
<l>Ne la lubrica rota ove ti volvi,</l>
<l>Ogni cosa mortal triti e dissolvi.</l>
</lg>
<lg>
<l>Col rinovar de l'anno,</l>
<l>Infra contrarie tempre,</l>
<l>Ne l'antico vigor rinovi sempre;</l>
<l>E rapitor tiranno,</l>
<l>L'ore, di cui sei padre, in tuo ritorno,</l>
<l>Estingui allor che le distingui il giorno.</l>
</lg>
<lg>
<l>Del tuo furor trofei,</l>
<l>Cadon città superbe,</l>
<l>Et han sepolcro lor l'arene e l'erbe.</l>
<l>Or da' tuoi colpi rei</l>
<l>Chi può scampo trovar, s'ogni gran mole</l>
<l>Schermo e scampo da te trovar non sòle?</l>
</lg>
</lg>
</div2>

<div2 type="poesia">
<head><emph>Alla Fama</emph></head>
<lg type="canzone ode">
<lg>
<l>Cancelliera lucente,</l>
<l>Che con penna di gloria</l>
<l>Nel mondo avvivi le memorie spente;</l>
<l>E tessendone istoria</l>
<l>Nel diamante del ciel mostri segnate</l>
<l>A caratteri d'or l'opre lodate.</l>
</lg>
<lg>
<l>Messaggiera volante,</l>
<l>Che crescendo col volo,</l>
<l>Nel camino t'avanzi e sorgi errante;</l>
<l>E d'uno in altro polo</l>
<l>Svegliando altrui d'obliviosa tomba,</l>
<l>Nunzia d'eternità suoni la tromba.</l>
</lg>
<lg>
<l>Sagittaria immortale,</l>
<l>Che 'l tenebroso oblio</l>
<l>Ferendo vai con luminoso strale,</l>
<l>E con alto desio</l>
<l>E con occhiuta cura, ovunque voli,</l>
<l>I trionfi e le prede al tempo involi.</l>
</lg>
<lg>
<l>Gloriosa foriera,</l>
<l>Che con chiavi d'onore</l>
<l>De l'immortalità n'apri la sfera;</l>
<l>Tu col vivo splendore,</l>
<l>Che spargi da cent'occhi in mille rai,</l>
<l>Gloriosi et illustri i nomi fai.</l>
</lg>
<lg>
<l>Peregrina canora,</l>
<l>Che per l'orbe del mondo</l>
<l>Infaticabil corri e giri ognora;</l>
<l>Tu con fato secondo,</l>
<l>Ai nomi altrui ch'hai d'eternar sol brama,</l>
<l>Spiri fiato di gloria, aura di fama.</l>
</lg>
<lg>
<l>Quanti argivi guerrieri,</l>
<l>Quanti illustri latini,</l>
<l>Quanti al secolo scorso animi alteri,</l>
<l>Per eternar lor fini,</l>
<l>Per aver da te vita, in dura sorte,</l>
<l>Gir volontari ad incontrar la morte.</l>
</lg>
<lg>
<l>Può sacrilego ingegno,</l>
<l>Con sacrilega mano</l>
<l>Arder superbo tempio, illustre e degno:</l>
<l>Atto insolito e strano!</l>
<l>Per aver gloria e memorabil farse,</l>
<l>L'alte glorie di Delo a terra sparse.</l>
</lg>
</lg>
</div2>

<div2 type="poesia">
<head><emph>A Zefiro</emph></head>
<lg type="canzone ode">
<lg>
<l>Peregrino vagante,</l>
<l>Che con ali di fiori,</l>
<l>Movi lieto per l'aria il volo errante;</l>
<l>E con fiati canori,</l>
<l>Sopra i verdi arboscelli,</l>
<l>Il bel musico rostro apri agli augelli.</l>
</lg>
<lg>
<l>Spiritello fecondo,</l>
<l>Che con tepido fiato</l>
<l>Fai di maschia virtù gravido il mondo,</l>
<l>E nel campo odorato,</l>
<l>Fra soavi intervalli,</l>
<l>Fai con garrulo piè placidi balli.</l>
</lg>
<lg>
<l>Tu con fiati lascivi,</l>
<l>Lusinghiero vezzoso,</l>
<l>Di Natura il calor tempri et avvivi;</l>
<l>Tu richiami al riposo</l>
<l>Gli animi stanchi e frali</l>
<l>Col ventilar de le tue placid'ali.</l>
</lg>
<lg>
<l>Anelando soave,</l>
<l>L'uscio al vago Oriente</l>
<l>Aprendo vai con tua serena chiave,</l>
<l>E con bocca ridente,</l>
<l>Spruzzando a mille a mille</l>
<l>Vai sui tremoli fior tenere stille.</l>
</lg>
<lg>
<l>Vola col tuo bel volo,</l>
<l>E col tuo spirto spira</l>
<l>Fuor d'ogni anima amante amore a volo;</l>
<l>Ai tuoi sospir sospira,</l>
<l>Et ogni erbetta e fronda</l>
<l>Par ch'al susurro tuo goda e risponda.</l>
</lg>
</lg>
</div2>

<div2 type="poesia">
<head><emph>Alla rugiada</emph></head>
<lg type="canzone ode">
<lg>
<l>O di nube ridente</l>
<l>Figlia candida e pura,</l>
<l>Che soave e lucente</l>
<l>Fai con lento fioccar rider Natura;</l>
<l>E qual dolce sudor mentre discendi,</l>
<l>Degli estivi calor tempri gl'incendi.</l>
</lg>
<lg>
<l>Matutino licore,</l>
<l>Ch'in minuti zampilli,</l>
<l>Sul rinascente albore,</l>
<l>Dal bel fonte del ciel piovi e distilli,</l>
<l>E con vaghe perlette, umide e liete,</l>
<l>A le bocche dei fior togli la sete.</l>
</lg>
<lg>
<l>Manna lucida e bella,</l>
<l>Che con largo tesoro</l>
<l>Versa l'alba novella</l>
<l>Da la sua coppa, ch'è d'argento e d'oro,</l>
<l>E bevanda gentil da tutti i lati</l>
<l>Con tua dolce virtù nutrisci i prati.</l>
</lg>
<lg>
<l>Dolce pianto fecondo,</l>
<l>Che dagli occhi sereni,</l>
<l>Trasparente e giocondo,</l>
<l>De la madre d'Amor prodotto vieni,</l>
<l>E di Flora gentil bagnando il viso,</l>
<l>Con le lagrime tue risvegli il riso.</l>
</lg>
<lg>
<l>De' tuoi molli licori</l>
<l>Accolta in curvo nembo,</l>
<l>In fra vari colori,</l>
<l>Iri bella e gentil si spruzza il grembo;</l>
<l>E per vaghezza, ch'ha di te, pur sòle</l>
<l>Nel bel cristallo tuo specchiarsi il Sole.</l>
</lg>
<lg>
<l>Parte Zefiro vago</l>
<l>Dal balcon de l'Aurora,</l>
<l>E nel partir suo vago,</l>
<l>Di tua pioggia sottil prima s'irrora,</l>
<l>E le tremole penne, ovunque move,</l>
<l>Le tue goccie soavi intorno piove.</l>
</lg>
<lg>
<l>Quei volanti corsieri,</l>
<l>Che con briglie di rose</l>
<l>Soglion vaghi et alteri</l>
<l>De la notte fugar l'ombre noiose,</l>
<l>Pascolando là su, l'umido gelo</l>
<l>Del bel nettare tuo bevono in cielo.</l>
</lg>
<lg>
<l>Dal tuo liquido argento</l>
<l>Ogni tenera foglia</l>
<l>Prende fresco alimento,</l>
<l>E fra lucidi fiocchi alto germoglia.</l>
<l>Ridon liete le piagge e, vaghi e belli,</l>
<l>Al tuo vago stillar cantan gli augelli.</l>
</lg>
<lg>
<l>Anelante bambina,</l>
<l>Verginella modesta,</l>
<l>Su la rigida spina</l>
<l>Rabbellita la rosa erge la testa;</l>
<l>E con labbra vermiglie entro le fratte,</l>
<l>Assetata d'amor, sugge il tuo latte.</l>
</lg>
<lg>
<l>Tu celeste ricchezza</l>
<l>Nel bel collo d'Aprile,</l>
<l>Con vivace allegrezza,</l>
<l>Tempestato di perle orni un monile;</l>
<l>E di tenere gemme, umide e molli,</l>
<l>Incoroni le piagge, adorni i colli.</l>
</lg>
<lg>
<l>Tu le conche marine</l>
<l>Ingravidando vai</l>
<l>Di preziose brine</l>
<l>E di maschio valor ricche le fai.</l>
<l>Tu la terra fecondi, e tu gradita</l>
<l>Porgi a l'erbe et ai fior spirto di vita.</l>
</lg>
</lg>
</div2>

<div2 type="poesia">
<head><emph>Ai fiori</emph></head>
<lg type="canzone ode">
<lg>
<l>O Flora, tu che miniando i campi</l>
<l>Pingi con bianca man l'erbe novelle,</l>
<l>Tu che sui colli stampi</l>
<l>Minute gemme e pargolette stelle,</l>
<l>E fra pompe novelle,</l>
<l>Col tuo dipinto e colorito velo</l>
<l>Fai de la terra inamorare il cielo.</l>
</lg>
<lg>
<l>Scendi, figlia del Sol, madre d'Aprile,</l>
<l>Che sì belli nei prati opri lavori,</l>
<l>Fa' leggiadro il mio stile,</l>
<l>Va' ne' miei versi incatenando fiori,</l>
<l>Che fra nodi canori</l>
<l>Io ti prometto in sul castalio monte</l>
<l>De le mie note incoronar la fronte.</l>
</lg>
<lg>
<l>Fa', bella Dea, che del tuo nobil ago</l>
<l>Sia la mia penna emulatrice industre;</l>
<l>Fa' che placido e vago</l>
<l>Il mio lavor col tuo lavor s'illustre,</l>
<l>Perch'eterno et illustre</l>
<l>Ne faccia poi con ammirabil arte</l>
<l>Fiorir le rime et odorar le carte.</l>
</lg>
<lg>
<l>Non si vanti via più l'Argo stellato,</l>
<l>Se raggira là su tant'occhi intorno;</l>
<l>Che mille occhi anco il prato</l>
<l>Girando va, mirabilmente adorno,</l>
<l>Et aprendo col giorno</l>
<l>Le molli stelle de' bei fiori sui,</l>
<l>Contender può di parità con lui.</l>
</lg>
<lg>
<l>Fiori, fregi d'april, pompe de' colli,</l>
<l>Stelle picciole e belle, occhi de' prati,</l>
<l>Gemme tenere e molli,</l>
<l>De la terra e del ciel parti odorati;</l>
<l>Vaghi anelli gemmati,</l>
<l>Graziosi profili, almi ricami</l>
<l>Distesi in foglie et intrecciati in rami.</l>
</lg>
<lg>
<l>Voi del foco d'amor vaghe faville,</l>
<l>Mute lingue del suol ricco e fecondo,</l>
<l>Delicate pupille</l>
<l>Degli occhi belli che raggira il mondo;</l>
<l>Del terreno giocondo</l>
<l>Tacite bocche, che per voci fuore</l>
<l>Spargete incenso et esalate odore.</l>
</lg>
<lg>
<l>Miniati ritratti, alme pitture</l>
<l>De le stelle del ciel qua giù traslate,</l>
<l>Memorande scritture</l>
<l>Da la mano d'Amor scritte e segnate;</l>
<l>Cifre belle odorate</l>
<l>De la penna del Sol, che d'oro e d'ostro</l>
<l>Nel bel vaso del ciel tempra l'inchiostro.</l>
</lg>
<lg>
<l>Voi precorrendo i sospirati frutti,</l>
<l>L'altrui speranza inghirlandar solete.</l>
<l>Voi di gioia produtti,</l>
<l>Con soave allegria lieti piangete;</l>
<l>Sospirate e ridete,</l>
<l>Mostrando fuor dal rugiadoso viso</l>
<l>Ridente il pianto e lagrimante il riso.</l>
</lg>
<lg>
<l>Voi de l'alba rosata almi forieri,</l>
<l>Uscite fuor col matutino lampo.</l>
<l>Voi minuti guerrieri,</l>
<l>Venite il ghiaccio a debellar dal campo;</l>
<l>E schierati in bel campo,</l>
<l>Opposti al verno in gareggiar sì belli,</l>
<l>Per trombe avete i garruletti augelli.</l>
</lg>
<lg>
<l>Stupor non è, se vi locò Natura</l>
<l>Sovra il tenero tronco in cima eretta,</l>
<l>Come parte più pura</l>
<l>Ch'accoglia in sé la delicata erbetta,</l>
<l>E con grazia diletta,</l>
<l>Perché l'occhio vi goda e poi v'ammiri,</l>
<l>V'aperse il ciel sì coloriti giri.</l>
</lg>
<lg>
<l>Stupor non è, se vergine innocente</l>
<l>Di voi la chioma incatenar si soglia,</l>
<l>Se fanciullo ridente</l>
<l>Con bianca e pura man lieto vi coglia;</l>
<l>Pura e candida voglia,</l>
<l>Intatta purità, spirto sereno,</l>
<l>Mostra colui che vi raccoglie in seno.</l>
</lg>
</lg>
</div2>

<div2 type="poesia">
<head><emph>Agli augelli</emph></head>
<lg type="canzone ode">
<lg>
<l>Canta, Euterpe gentile,</l>
<l>I canori augelletti,</l>
<l>Che fra balli e versetti</l>
<l>Van salutando il precursor d'aprile.</l>
<l>Scorso è il verno senile;</l>
<l>Odi ciascun come ti sfida intanto:</l>
<l>“Sù, la cetera prendi, e desta il canto”.</l>
</lg>
<lg>
<l>Mira come fra loro,</l>
<l>Vicendevoli e belli,</l>
<l>Sparsi in vari drappelli,</l>
<l>Nel bosco fanno armonioso un coro;</l>
<l>Come ai folgori d'oro,</l>
<l>Che spande intorno il portator del lume,</l>
<l>Spargon sì belle e miniate piume.</l>
</lg>
<lg>
<l>Odi come soavi,</l>
<l>Con armonici accenti,</l>
<l>Addormentano i venti,</l>
<l>In grembo a l'aria impetuosi e gravi;</l>
<l>Suonano gli antri cavi,</l>
<l>E mentre Febo ogni campagna inaura,</l>
<l>A sì dolce armonia si sveglia l'aura.</l>
</lg>
<lg>
<l>Essi destano fuora</l>
<l>Dal balcone celeste,</l>
<l>Dentro candida veste,</l>
<l>Col canto lor l'incoronata Aurora;</l>
<l>Essi invitano Flora,</l>
<l>E salutando il suo splendor vitale,</l>
<l>Quasi tremole insegne alzano l'ale.</l>
</lg>
<lg>
<l>Sono arcieri volanti,</l>
<l>Che saettano i cori,</l>
<l>Quando al tempo de' fiori</l>
<l>Dal bell'arco del sen vibrano i canti.</l>
<l>Van per l'aria vaganti,</l>
<l>E in ascoltargli ogni bell'alma ardente</l>
<l>La saetta non mira e 'l colpo sente.</l>
</lg>
<lg>
<l>Sono musici alati</l>
<l>Sovra l'aria raccolti,</l>
<l>Spirti semplici e sciolti,</l>
<l>Di purità, d'agilità dotati,</l>
<l>Che nel cielo imparati,</l>
<l>Su quella bella armoniosa scola,</l>
<l>Par che dicano a l'uomo: “Alzati e vola”.</l>
</lg>
<lg>
<l>Chi rimiri lascivo</l>
<l>Gir sui colli cantando;</l>
<l>Chi sul lito danzando</l>
<l>Si specchia al fonte e si vagheggia al rivo;</l>
<l>Chi ridente e giolivo</l>
<l>Si bagna a l'onda e si rasciuga al sole,</l>
<l>Intrecciando d'amor danze e carole.</l>
</lg>
<lg>
<l>Chi più franco e leggiero</l>
<l>Remigando con l'ali</l>
<l>Solca i campi vitali</l>
<l>De l'aria aperta rapido nocchiero;</l>
<l>Chi per torto sentiero</l>
<l>De' tesi vanni in su le vaghe penne</l>
<l>Fa ventilar, fa tremolar l'antenne.</l>
</lg>
<lg>
<l>Chi per l'aure di maggio</l>
<l>Vagabondo passeggia;</l>
<l>Chi del sol che lampeggia</l>
<l>Con le penne lambisce il biondo raggio;</l>
<l>Chi con alto viaggio,</l>
<l>De l'alte nubi in trapassare il velo,</l>
<l>Col canto s'alza a disfidare il cielo.</l>
</lg>
<lg>
<l>Chi nel limpido fonte</l>
<l>Del bel lume febeo</l>
<l>Tuffa l'occhio linceo,</l>
<l>Ch'aguzzo mostra in su la regia fronte;</l>
<l>E con ali più pronte,</l>
<l>Che da l'arco non esce alato dardo,</l>
<l>L'onde d'oro del Sol beve col guardo.</l>
</lg>
<lg>
<l>Così dolce e concorde</l>
<l>È la bella virtute</l>
<l>Di lor fauci minute,</l>
<l>Che sembra uscir da spiritose corde;</l>
<l>E temprando il discorde,</l>
<l>Par che risvegli al respirar sereno,</l>
<l>Chi l'arpa in bocca e chi la lira in seno.</l>
</lg>
<lg>
<l>Che più dolce ventura</l>
<l>Darmi il ciel potria,</l>
<l>Che la loro armonia?</l>
<l>E star ne' boschi in compagnia sì pura,</l>
<l>Dolce, fida e sicura?</l>
<l>Deh, per compagni mi destina, o sorte,</l>
<l>Gli augelli in vita, e gli angioletti in morte!</l>
</lg>
</lg>
</div2>

<div2 type="poesia">
<head><emph>All'Iride</emph></head>
<lg type="canzone ode">
<lg>
<l>Cara nunzia di pace,</l>
<l>Che nel campo de l'aria esci ridente;</l>
<l>Verginella fugace,</l>
<l>Ch'entro nube di fior t'ascondi ardente;</l>
<l>Primavera del ciel, pinta dal Sole,</l>
<l>De la bella Taumante umida prole.</l>
</lg>
<lg>
<l>Graziosa pittrice,</l>
<l>Ch'a la dea de le piogge il carro adorni;</l>
<l>Messaggiera felice,</l>
<l>Che lieta parti e baldanzosa torni;</l>
<l>E mentre i tuoni e le tempeste scacci</l>
<l>Con bell'arco di pace il mondo abbracci.</l>
</lg>
<lg>
<l>Trasparente figura,</l>
<l>Che fra linee dipinte hai varie liste;</l>
<l>Vaga e bella pittura,</l>
<l>Ch'allegrezza e stupor rechi a le viste;</l>
<l>E qual barbaro drappo, almo lavoro,</l>
<l>Di diversi color scopri un tesoro.</l>
</lg>
<lg>
<l>Meraviglioso ponte,</l>
<l>Ch'in sembianza di Luna in forma d'arco,</l>
<l>Da l'estremo orizzonte</l>
<l>Ne scopri il calle e ne disegni il varco</l>
<l>Per gir là su, dove si movon quelle</l>
<l>Acque chiare, del ciel musiche e belle.</l>
</lg>
<lg>
<l>Ingemmato monile,</l>
<l>Ch'a le candide nubi adorni il collo;</l>
<l>Specchio terso e gentile,</l>
<l>Dove suol vagheggiars'il biondo Apollo,</l>
<l>Vaga mole del ciel, sferica lampa,</l>
<l>Chiara pompa del dì, lucida stampa.</l>
</lg>
</lg>
</div2>

<div2 type="poesia">
<head><emph>Alla musica</emph></head>
<lg type="canzone ode">
<lg>
<l>O sovrana virtù, ch'insegni l'arte</l>
<l>Ch'hanno i cieli fra lor vari e diversi,</l>
<l>E coi numeri tuoi vergati in carte,</l>
<l>Dai misura a le voci, anima ai versi.</l>
</lg>
<lg>
<l>Tu canora magia, ch'entri innocente</l>
<l>Ne' begli animi a far cortesi prede,</l>
<l>Che riscaldi l'ingegno, alzi la mente,</l>
<l>E del ben di là su fai in terra fede.</l>
</lg>
<lg>
<l>Deh, se grato piacer, nobil ristoro</l>
<l>Porgi agli animi altrui con dolci incanti,</l>
<l>Perch'io tessa di te ricco lavoro,</l>
<l>Tu coi numeri tuoi tempra i miei canti!</l>
</lg>
<lg>
<l>So che bella virtù di dolci corde</l>
<l>Porta d'alta salute apre ai languenti,</l>
<l>Che 'n udir l'armonia l'alma concorde,</l>
<l>Tempra gli organi suoi dentro i concenti.</l>
</lg>
<lg>
<l>Questa mole sì bella, ove sì accorta</l>
<l>D'esser varia a tuttor gode Natura,</l>
<l>Da divina virtù temprata e scorta,</l>
<l>Ha negli ordini suoi metro e misura.</l>
</lg>
<lg>
<l>Spira il tutto armonia, varie ne' suoni</l>
<l>Sono musiche in ciel le sfere anch'elle;</l>
<l>E le battute armoniose e i tuoni</l>
<l>Tremolando là su fanno le stelle.</l>
</lg>
<lg>
<l>Ne l'umano composto e intorno al mondo</l>
<l>Gli elementi fra lor musica fanno,</l>
<l>Serban musico stil, vari nel pondo,</l>
<l>Con discordia concorde uniti stanno.</l>
</lg>
<lg>
<l>Par che il liquido mar canti confuso,</l>
<l>Par che dica a la sponda in rauco suono:</l>
<l>“Non solo il ciel fa melodia là suso,</l>
<l>Or che mormoro anch'io, musico sono”.</l>
</lg>
<lg>
<l>Serban musici ancor leggi e costumi</l>
<l>Per le selve dispersi i pinti augelli;</l>
<l>Sono musiche ancor le fonti e i fiumi,</l>
<l>Gorgogliando fra lor limpidi e belli.</l>
</lg>
<lg>
<l>Sono armonici ancor gli alti concetti,</l>
<l>Che producon là su quei spirti assisi;</l>
<l>E fra questi e fra quei con puri affetti</l>
<l>Passan musici ancor gli eterni avisi.</l>
</lg>
<lg>
<l>Manda vago fanciul querulo pianto,</l>
<l>Mentre in picciola culla accolto giace;</l>
<l>Ma cheto poi de la nudrice al canto</l>
<l>Chiude in sonno le luci e posa in pace.</l>
</lg>
<lg>
<l>Può di nenia gentil dolce lusinga</l>
<l>Fare al vago bambin frode soave,</l>
<l>Sì che lieto a giacer dolce l'astringa</l>
<l>In grembo al sonno, addormentato e grave.</l>
</lg>
<lg>
<l>Ebro d'alto furor nettare fiocca</l>
<l>Ne' suoi lirici versi un cigno amante,</l>
<l>Se la vaga armonia di bella bocca</l>
<l>Con l'orecchio e col cor beve anelante.</l>
</lg>
<lg>
<l>Sveglia il senno e l'ardir franco guerriero,</l>
<l>Sprezza armata falange ove è più folta,</l>
<l>Serba in mezzo le morti animo altiero,</l>
<l>Se di timpano o tromba il suono ascolta.</l>
</lg>
<lg>
<l>Ben di Mida ha l'orecchio ispido e nero</l>
<l>Chi a la dolce armonia l'udito serra;</l>
<l>Fiera dirsi non può, che pur le fere</l>
<l>De la dolce armonia godono in terra.</l>
</lg>
<lg>
<l>Spira in rustica avena aura di fiato,</l>
<l>Per trar rozzo pastor dolce concento,</l>
<l>E vede poi, ch'obediente a lato,</l>
<l>Baldanzoso gli corre il bianco armento.</l>
</lg>
<lg>
<l>Corre al suon de la piva il caprio snello,</l>
<l>E la fronte ramosa il cervo inalza;</l>
<l>Gusta il musico trillo, ebro di quello,</l>
<l>Da la cima del monte ergesi e sbalza.</l>
</lg>
<lg>
<l>Scuote l'onda del crin, batte la terra;</l>
<l>Può nitrir d'allegrezza alto e feroce</l>
<l>Generoso destrier, lampo di guerra,</l>
<l>Se di bellica tromba ode la voce.</l>
</lg>
<lg>
<l>O di bell'armonia magiche prove!</l>
<l>Fan pietose le fere e dolci i tassi,</l>
<l>Placan l'ire del mar, l'ire di Giove,</l>
<l>Danno senso a le piante, anima ai sassi.</l>
</lg>
<lg>
<l>Vide il lesbio cantor curvo delfino</l>
<l>Per l'ionico mar movere il corso;</l>
<l>E 'l suo canto in udir dolce e divino,</l>
<l>Dirgli poi lusingando: “Eccoti il dorso”.</l>
</lg>
<lg>
<l>Mira il giovine Orfeo quel che n'impetra;</l>
<l>Per ritrar la sua sposa entra in Averno,</l>
<l>Scala fa d'armonia l'eburnea cetra,</l>
<l>E per via di pietà scende a l'Inferno.</l>
</lg>
<lg>
<l>Sa, canoro architetto, il re tebano</l>
<l>Fredda pietra animar rigida e dura,</l>
<l>E con fabbra non già, ma dotta mano,</l>
<l>Popolosa città cerchiar di mura.</l>
</lg>
<lg>
<l>Tu ch'in donna pietà svegliar non puoi,</l>
<l>Che ritrosa al tuo mal gela ne l'ira,</l>
<l>Se piegarla desii, piagarla vuoi,</l>
<l>Prendi, musico arcier, l'arco e la lira.</l>
</lg>
<lg>
<l>Lingua fabbra di canti esca è d'amore;</l>
<l>Ne la notte il suo stil suona più chiaro,</l>
<l>Dà soave soave in mezzo al core</l>
<l>Per la via de l'orecchio un dolce amaro.</l>
</lg>
<lg>
<l>Non da maglio fabril che scenda alterno</l>
<l>Su l'incude battendo il ferro torto,</l>
<l>Ma dai moti del ciel, che gira eterno,</l>
<l>Prese gli ordini suoi musico accorto.</l>
</lg>
<lg>
<l>Ben canoro Prometeo in terra volse</l>
<l>Trasportar l'armonie là su rinchiuse,</l>
<l>Chi le regole e i tuoni in voci accolse,</l>
<l>Et in numeri belli i detti chiuse.</l>
</lg>
<lg>
<l>Può d'angelico plettro un colpo solo</l>
<l>Nel serafico padre esser sì forte,</l>
<l>Ch'in languir di dolcezza in mezzo al duolo,</l>
<l>Ne la vita provò dolce la morte.</l>
</lg>
<lg>
<l>Ah, s'è ver che dal ciel l'anima uscita,</l>
<l>Ne l'esilio del corpo abita e stanza,</l>
<l>In udir melodia dolce e gradita,</l>
<l>Di tornar colà su prende baldanza!</l>
</lg>
<lg>
<l>Vola sciolto il pensier, stupido il senso</l>
<l>Vien dal numero dolce in ciel rapito;</l>
<l>Ratto in estasi il cor nel gaudio immenso,</l>
<l>Ei di vivo non ha fuor che l'udito.</l>
</lg>
<lg>
<l>Così, donna, fai tu, lunge dai fasti,</l>
<l>Chiusa in picciola cella, ardendo in zelo,</l>
<l>Ti fai scala del canto e sono i tasti</l>
<l>Del bell'organo tuo gradi nel cielo.</l>
</lg>
</lg>
</div2>

<div2 type="poesia">
<head><emph>Alla Virtù</emph></head>
<lg type="canzone ode">
<lg>
<l>De l'umano intelletto</l>
<l>Pegno amabile e caro,</l>
<l>Parto nobile e raro,</l>
<l>Da fatica e d'industria in noi concetto;</l>
<l>Alba d'alto saver, che pura intorno</l>
<l>A l'orror de la mente apporti il giorno.</l>
</lg>
<lg>
<l>Tu ne' vili natali,</l>
<l>Rendi nobile un core;</l>
<l>Tu con aura d'onore,</l>
<l>Ad imprese di gloria alzi i mortali;</l>
<l>E di beni superni alma nudrice,</l>
<l>Sei, con povero aver, ricca e felice.</l>
</lg>
<lg>
<l>Pari ai numi celesti,</l>
<l>Saggi gli uomini fai;</l>
<l>Nuda e povera vai,</l>
<l>E pur d'alto valor gli animi vesti;</l>
<l>Bianca e pallida sei, ma dove annidi,</l>
<l>Con quel pallido tuo, la morte uccidi.</l>
</lg>
<lg>
<l>Sei tu stessa a te stessa</l>
<l>Mecenate e mercede;</l>
<l>La fortuna ti cede,</l>
<l>T'ha per premio la gloria il ciel concessa.</l>
<l>E se d'oro non hai pregiato serto,</l>
<l>T'incorona la chioma il proprio merto.</l>
</lg>
<lg>
<l>Nasci in tempo e col tempo</l>
<l>Avanzando risorgi;</l>
<l>Immortal poi ti scorgi,</l>
<l>Superando l'oblio, vincendo il tempo;</l>
<l>E qual biondo metal che 'l foco affina,</l>
<l>Tra sudori et affanni esci più fina.</l>
</lg>
<lg>
<l>Mercenaria donzella,</l>
<l>Artifici non usi;</l>
<l>Gemme et ostri ricusi,</l>
<l>Nuda e semplice ancor sembri più bella;</l>
<l>Di te stessa t'appaghi, e i premi tuoi,</l>
<l>Perchè vergine sei, gli onori vuoi.</l>
</lg>
<lg>
<l>Combattuta mai sempre,</l>
<l>Sei non unqua abbattuta,</l>
<l>Forte in esser canuta,</l>
<l>Mai non perdi vigor, non cangi tempre.</l>
<l>Invitta pugni e, gloriosa in guerra,</l>
<l>La fortuna e l'invidia abbassi a terra.</l>
</lg>
<lg>
<l>Porgi fiato immortale</l>
<l>A la garrula diva;</l>
<l>Fai ch'un morto ancor viva;</l>
<l>Spiumi e spunti a la Parca il dardo e l'ale;</l>
<l>E da stuolo plebeo scorrendo lungi,</l>
<l>Dove il piede non va col nome giungi.</l>
</lg>
<lg>
<l>Se visibil sembiante</l>
<l>Tu mostrassi di fuore,</l>
<l>Deh, qual gelido core</l>
<l>Non faresti al tuo amor ligato amante?</l>
<l>Pur non vista innamori e, dove splendi,</l>
<l>Volontaria ad amarti ogn'alma rendi.</l>
</lg>
<lg>
<l>Cela, celati pure</l>
<l>Ne' tuoi mutoli veli,</l>
<l>Chiusa ancor ti riveli,</l>
<l>Star tua luce non può fra nubi oscure;</l>
<l>E nel desio, ch'ad imparar ti chiama,</l>
<l>Mandi lampi d'onor, tuoni di fama.</l>
</lg>
<lg>
<l>Ah, se 'l fato ti toglie</l>
<l>L'alto imperio de' regni,</l>
<l>Tu, reina d'ingegni,</l>
<l>Ne l'interna città reggi le voglie!</l>
<l>E s'in trono non porgi ordini e leggi,</l>
<l>Tu nel seggio de' cor gli animi reggi.</l>
</lg>
<lg>
<l>Che non apri o non opri?</l>
<l>Di stupore infinito,</l>
<l>A la vista, a l'udito,</l>
<l>A l'ingegno, a la mente il tutto scopri:</l>
<l>Scorri libera il mondo, e pur non parti,</l>
<l>E i miracoli tuoi scopri in sette arti.</l>
</lg>
</lg>
</div2>

<div2 type="poesia">
<head><emph>Alla Bellezza</emph></head>
<lg type="canzone ode">
<lg>
<l>Simulacro di Dio,</l>
<l>Viva stampa del ciel, forma lucente,</l>
<l>In cui pura et ardente,</l>
<l>Come in puro cristallo accesa lampa,</l>
<l>De l'immenso Fattor la luce avvampa.</l>
</lg>
<lg>
<l>Meraviglia de' sensi,</l>
<l>Calamita de' cor, madre d'amore,</l>
<l>Invisibile ardore,</l>
<l>Che di dolce desio destando incendi,</l>
<l>Per la via de le luci al cor discendi.</l>
</lg>
<lg>
<l>Prezioso tesoro,</l>
<l>Di natura e d'amor pompa vitale,</l>
<l>Privilegio fatale,</l>
<l>De la mano del ciel, prodigo e degno,</l>
<l>Glorioso favor, lucido pegno.</l>
</lg>
<lg>
<l>Unione di parti</l>
<l>Con misura disposte in mortal velo,</l>
<l>Puro seme del cielo,</l>
<l>Di celesti favor rivo giocondo,</l>
<l>Da la fonte maggior disceso al mondo.</l>
</lg>
<lg>
<l>Animata scrittura,</l>
<l>Ove a farsi immortal ciascuno impara,</l>
<l>Luce amabile e cara,</l>
<l>Grazioso portento, orma di Dio,</l>
<l>Paradiso a la vista, esca al desio.</l>
</lg>
<lg>
<l>Ferma e lucida scala,</l>
<l>Onde poggia la mente al ciel sicura,</l>
<l>Vivo sol di natura,</l>
<l>Deità de la terra alma e serena,</l>
<l>Innocente magia, muta sirena.</l>
</lg>
<lg>
<l>Fine et ultimo centro,</l>
<l>Ove trova il pensier meta e ricetto;</l>
<l>Scorta al vero diletto,</l>
<l>Luminoso splendor, pura sostanza,</l>
<l>Nel bel regno de l'alma ospite e stanza.</l>
</lg>
</lg>
</div2>

<div2 type="poesia">
<head><emph>Alla Fortuna</emph></head>
<lg type="canzone ode">
<lg>
<l>O tiranna fallace,</l>
<l>Che con rapida mano</l>
<l>Volgi in vario tenor lo stato umano;</l>
<l>E nemica di pace,</l>
<l>Ne la rota volubile del mondo</l>
<l>Chi levi in alto e chi deprimi al fondo.</l>
</lg>
<lg>
<l>Signoreggi i mortali,</l>
<l>Ma senz'ordini o leggi</l>
<l>La monarchia de l'Universo reggi;</l>
<l>E del vetro più frali</l>
<l>Mentre porgi i tuoi beni e mentre inganni,</l>
<l>Senza fede serbar, premi e condanni.</l>
</lg>
<lg>
<l>Agl'insani opportuna</l>
<l>Ridi prodiga d'oro,</l>
<l>Et avara a virtù neghi tesoro,</l>
<l>E guerriera importuna,</l>
<l>Con saette di mali incontra i buoni,</l>
<l>Ne l'imprese di glorie ognor t'opponi.</l>
</lg>
<lg>
<l>Su la tumida cima</l>
<l>Degli onori apparenti</l>
<l>Sollevi pur l'ambiziose genti;</l>
<l>E gl'innalzi tu prima,</l>
<l>Perché dapoi con repentino volo</l>
<l>La caduta maggior trovino al suolo.</l>
</lg>
<lg>
<l>Tu chiamata non odi,</l>
<l>Né per querule grida,</l>
<l>Da l'usato rigor t'arresti infida;</l>
<l>Ma dei miseri godi,</l>
<l>E prostrato a l'in giù, chino e dimesso,</l>
<l>Per ischerno maggior calchi l'oppresso.</l>
</lg>
<lg>
<l>Scarsa e prodiga insieme</l>
<l>Infra doni e rapine,</l>
<l>Diverso fai dal tuo principio il fine.</l>
<l>Rendi vana la speme,</l>
<l>E promettendo, ne la fe' che rompi,</l>
<l>I disegni ad altrui spesso interrompi.</l>
</lg>
<lg>
<l>Furiosa vagante</l>
<l>Per le lubriche vie</l>
<l>De l'indomito mar corri e travie;</l>
<l>Et a l'aura incostante,</l>
<l>Mentre il cauto nocchier spande l'antenne,</l>
<l>De le false speranze apri le penne.</l>
</lg>
<lg>
<l>Ne le perfide corti,</l>
<l>Fra 'l dubbioso e l'incerto,</l>
<l>Sei cieca finta in riguardare il merto;</l>
<l>E quel premio ch'apporti,</l>
<l>A l'altrui servitù dannoso in tutto,</l>
<l>Di penitenza e di dolore è frutto.</l>
</lg>
<lg>
<l>Vedi Roma superba,</l>
<l>Che destrutta cadeo,</l>
<l>Del tuo valor, del tuor furor trofeo;</l>
<l>E premendo su l'erba,</l>
<l>Fai di moli abbattute in vario loco</l>
<l>Con tirannico piè trastullo e gioco.</l>
</lg>
<lg>
<l>Sei del volgo insensato,</l>
<l>Ch'adombrato ha l'idea,</l>
<l>Chimera vana, imaginaria dea,</l>
<l>Onde ben forsennato</l>
<l>È chi ti siegue; e chi ti crede ardente,</l>
<l>Folle imaginator, dà fede al niente.</l>
</lg>
</lg>
</div2>

<div2 type="poesia">
<head><emph>A Posilipo</emph></head>
<lg type="canzone ode">
<lg>
<l>Paradiso del mare,</l>
<l>Vaga reggia d'amor, trono d'aprile,</l>
<l>Pausilippo gentile,</l>
<l>Che stendendo sul lito ombre gioconde,</l>
<l>Incoroni le piagge, abbracci l'onde.</l>
</lg>
<lg>
<l>In te placida vola,</l>
<l>Refrigerio di vita, aura novella,</l>
<l>Aura tremola e bella,</l>
<l>Che sgombrando dal cor l'ombre e i martiri,</l>
<l>I sospiri d'amor cangia in respiri.</l>
</lg>
<lg>
<l>Sacro albergo a le Muse,</l>
<l>Odi mille intonar dolci istrumenti,</l>
<l>Concertati concenti,</l>
<l>Che sopra un legno di bandiere adorno,</l>
<l>Le Sirene, ch'hai tu, sfidano intorno.</l>
</lg>
<lg>
<l>Mille navi dipinte,</l>
<l>Ch'hanno prore d'argento e poppe d'oro,</l>
<l>Ricche d'alto lavoro</l>
<l>Ti corteggiano intorno, onde in vederle,</l>
<l>Ne le spume che fai, produci perle.</l>
</lg>
<lg>
<l>Hai di ricchi edifici</l>
<l>Prove illustri de l'arte alteri fregi;</l>
<l>In te vengono i regi,</l>
<l>Et a stanzar ne le tue rive belle</l>
<l>Scenderiano gli dei sin da le stelle.</l>
</lg>
<lg>
<l>Sei di Flora e di Teti</l>
<l>Grazioso ricetto, altero nido;</l>
<l>E sul colle e sul lido,</l>
<l>Con soavi armonie, pari e concordi,</l>
<l>Le sirene e gli augelli insieme accordi.</l>
</lg>
<lg>
<l>In te l'alga è smeraldo,</l>
<l>Bianca perla la spuma, argento l'onda,</l>
<l>Bel cristallo la sponda,</l>
<l>Vaga stella ogni fior pura e serena,</l>
<l>Gemma fina la conca, oro l'arena.</l>
</lg>
<lg>
<l>In quest'antri, in quest'ombre</l>
<l>Spesso il tenero Amor giunge danzando;</l>
<l>In quest'alghe posando</l>
<l>Baldanzosa nel cor, lieta nel viso,</l>
<l>Chiama Cerere e Bacco il canto e 'l riso.</l>
</lg>
<lg>
<l>A delizie sì belle,</l>
<l>A sì dolci armonie, ch'in te son mosse,</l>
<l>Qui se muto non fosse,</l>
<l>Quando sopra de l'onde ergesi et esce,</l>
<l>Parlarebbe d'amor lo scoglio e 'l pesce.</l>
</lg>
<lg>
<l>Salta il curvo delfino</l>
<l>Con la coda forcuta entro i cristalli;</l>
<l>I suoi guizzi son balli;</l>
<l>E sì attento l'orecchio in te ripone,</l>
<l>Ch'a la musica tua lascia Arione.</l>
</lg>
<lg>
<l>Qui non morono i cigni,</l>
<l>Come in riva del Po sovente avviene;</l>
<l>Qui le belle sirene</l>
<l>Con melodia, ch'è di dolcezza ordita,</l>
<l>Danno in vece di morte altrui la vita.</l>
</lg>
<lg>
<l>O bel monte fra' monti,</l>
<l>Per delizia de' sensi a noi risorto;</l>
<l>Tu, pacifico porto</l>
<l>D'ogni mesto pensier, d'ogn'alma errante,</l>
<l>Porti pace al nocchier, requie a l'amante.</l>
</lg>
<lg>
<l>Grazioso il Tirreno,</l>
<l>Con la bocca de l'onde il piè ti baci,</l>
<l>In quest'acque vivaci,</l>
<l>Ove danzano ognor Ninfe e Tritoni,</l>
<l>Mentre fiori li dai, perle ti doni.</l>
</lg>
</lg>
</div2>

<div2 type="poesia">
<head><emph>Alla sepoltura del Sannazaro</emph></head>
<lg type="canzone ode">
<lg>
<l>Sorge lungo il Tirreno</l>
<l>Colle, ch'è de le Grazie amato albergo;</l>
<l>Prende il nome dal mergo,</l>
<l>E mille fiori et augelletti ha in seno.</l>
<l>Qui sotto un ciel sereno</l>
<l>Il mar soave e placido rimbomba,</l>
<l>Ai cigni è cuna, a le Sirene è tomba.</l>
</lg>
<lg>
<l>Qui tra marmi di Paro,</l>
<l>Sincero il pescator giace sepolto,</l>
<l>Che nel suo velo accolto,</l>
<l>Fu tanto al mondo et a le Muse caro,</l>
<l>Cigno celebre e chiaro;</l>
<l>Or ne la bianca et intagliata pietra</l>
<l>Gli sta mutola a piè l'eburnea cetra.</l>
</lg>
<lg>
<l>Vola il garrulo vento</l>
<l>Intorno a l'urna sua, placido e grave;</l>
<l>Querulo, ma soave,</l>
<l>Col susurro del mar forma un lamento;</l>
<l>Freme l'onda d'argento,</l>
<l>E spezzandosi a piè del curvo lido,</l>
<l>Lagrimosa armonia scioglie nel grido.</l>
</lg>
<lg>
<l>Fra querele interrotte,</l>
<l>Pace s'ode sonar, pace quest'onda,</l>
<l>Pace intuona la sponda,</l>
<l>Pace ridice ancor l'antro e le grotte,</l>
<l>Sul partir de la notte,</l>
<l>Correndo al marmo, ove sepolto giace,</l>
<l>Ogni augello risponde: “Abbiti pace”.</l>
</lg>
<lg>
<l>Vengon mill'api d'oro</l>
<l>Ne la sua vaga, armoniosa canna,</l>
<l>A delibar la manna;</l>
<l>Gli fanno intorno ossequioso un coro,</l>
<l>Con mormorio canoro.</l>
<l>Né più sui tronchi perforati e cavi,</l>
<l>Ma ne la lira sua formano i favi.</l>
</lg>
<lg>
<l>Versa un nembo stillante</l>
<l>Di bianchi gigli e di purpuree rose</l>
<l>Su quell'ossa famose</l>
<l>Con larga mano ogni donzella amante;</l>
<l>Sopra quell'ombra errante</l>
<l>Di sì leggiadro e pellegrino spirto</l>
<l>Abbassa i rami a coronarlo il mirto.</l>
</lg>
<lg>
<l>Ogni Sirena intanto</l>
<l>Fa rotto il crine d'or cader sul collo.</l>
<l>Piange Clio, piange Apollo,</l>
<l>Vedovo e sconsolato, in negro ammanto.</l>
<l>Daria voci di pianto</l>
<l>L'umido pesce dal suo petto arguto,</l>
<l>Se non fosse là giù tacito e muto.</l>
</lg>
<lg>
<l>D'augelletti dipinto</l>
<l>Gli vola intorno un semplicetto stuolo;</l>
<l>Un si libra sul volo,</l>
<l>E dice in canto: “Il gran Sincero è estinto”;</l>
<l>L'altro da gloria spinto,</l>
<l>Risponde ardito e lo riprende al rivo:</l>
<l>“Che dici, o folle, il gran Sincero è vivo”.</l>
</lg>
<lg>
<l>Vivo in terra è per fama,</l>
<l>Vivo sopra le stelle anco è per gloria;</l>
<l>Degno d'alta memoria,</l>
<l>Poetando là su n'invita e chiama,</l>
<l>Là vederne egli brama,</l>
<l>Ove a goder quelle beate note,</l>
<l>Chi colomba non è, volar non puote.</l>
</lg>
</lg>
</div2>

<div2 type="poesia">
<head><emph>I piaceri della villa. Alla Signora Isabetta Coreglia</emph></head>
<lg type="canzone ode">
<lg>
<l>Pace a voi, pinti augelli,</l>
<l>Delicate pianure, alme colline,</l>
<l>Ombre fresche, erbe molli, aure divine,</l>
<l>Solitari recessi, opachi e belli,</l>
<l>Alti monti, ime valli, orti fioriti,</l>
<l>Rotte balze, erme rupi, antri romiti.</l>
</lg>
<lg>
<l>A voi lieto ritorno,</l>
<l>Del mio povero aver contento e pago,</l>
<l>Di silenzio e di pace amico e vago.</l>
<l>Deh, tumulto non sia, dov'io soggiorno!</l>
<l>Qui stia sepolto ogni mio lieto accento,</l>
<l>A la città non riportarlo, o vento.</l>
</lg>
<lg>
<l>Porti l'occhiuta fama,</l>
<l>Che d'applausi si pasce e d'alti fasti,</l>
<l>A l'orecchio civil pugne e contrasti;</l>
<l>Chi fra strepiti avvezzo, avido brama</l>
<l>Del fiero Marte esaminar gli errori,</l>
<l>Legga pugne, oda trombe, ami furori.</l>
</lg>
<lg>
<l>Ma chi vago de' boschi,</l>
<l>Desia d'amica pace intender carmi,</l>
<l>Meco venga tra colli e lasci l'armi;</l>
<l>Qui soletto fra rami ombrosi e foschi,</l>
<l>Ove l'ombra cader serena io veggio,</l>
<l>Riposato nel cor danzo e passeggio.</l>
</lg>
<lg>
<l>Poggio dal piano a l'erto,</l>
<l>E parmi ad ora ad or toccar le stelle</l>
<l>Su le cime de' monti altere e belle.</l>
<l>Pendo nel mio piacer, dubbio et incerto;</l>
<l>E dico, asceso in sì sublime loco:</l>
<l>“D'arrivar sopra il ciel mi resta poco”.</l>
</lg>
<lg>
<l>Ivi, mentre respiro,</l>
<l>Fra due valli mi fermo ombrose e cupe;</l>
<l>Ove si sporge fuor diserta rupe,</l>
<l>Sorger tempio devoto al ciel rimiro,</l>
<l>Aula sacra di Dio, ch'infonde al petto</l>
<l>Riverenza, stupor, tema e diletto.</l>
</lg>
<lg>
<l>Santo e romito stuolo,</l>
<l>Ch'ha di cenere sparsa ispide vesti,</l>
<l>Spira qui con silenzio aure celesti.</l>
<l>Ricco di povertà, solingo e solo,</l>
<l>Ha d'irsute ritorte il fianco avvolto,</l>
<l>Scalzo il piè, rozzo il manto, e magro il volto.</l>
</lg>
<lg>
<l>Aer sacro e sereno,</l>
<l>Che di dolci pensier m'empie la mente,</l>
<l>Ventilando di là spira sovente.</l>
<l>D'usignuoli selvaggi il loco è pieno;</l>
<l>Ivi vengono e van gli augelli erranti;</l>
<l>Ciascun, dubbio, non sai se pianga o canti.</l>
</lg>
<lg>
<l>In quel tempio sacrato</l>
<l>Suona concavo bronzo, alto e canoro,</l>
<l>Che la sacra famiglia invita al coro;</l>
<l>Non da fabbro mortal sembra formato,</l>
<l>Ma d'angelica man, che mentre suona,</l>
<l>Come lingua del ciel parla e ragiona.</l>
</lg>
<lg>
<l>Ben composto orticello</l>
<l>Di spinosi roseti intorno cinto,</l>
<l>Godo di vaghi fior smaltato e pinto.</l>
<l>Poi quando spunta il primo albor novello,</l>
<l>Lascio le piume e per le siepi ombrose</l>
<l>Di qua colgo e di là fragole e rose.</l>
</lg>
<lg>
<l>Quante belle farfalle,</l>
<l>Vagabonde e dipinte, aprono i voli,</l>
<l>E quanti arguti e queruli usignuoli</l>
<l>Fan qui col canto lor sonar la valle.</l>
<l>Ride il campo et olezza, e lieto in viso</l>
<l>Ogni fior che germoglia apre un sorriso.</l>
</lg>
<lg>
<l>Qui porporeggia il melo,</l>
<l>Là giallo impallidisce il cedro antico,</l>
<l>E con lacero sen lagrima il fico;</l>
<l>Di rubini la vite orna il suo stelo,</l>
<l>E di porpora e d'or pendendo altero</l>
<l>Miniata ha la scorza il pomo e 'l pero.</l>
</lg>
<lg>
<l>Alzo gli occhi bramoso,</l>
<l>Spio tra' rami le frutta e 'l braccio stendo,</l>
<l>E qual più mi diletta avido io prendo.</l>
<l>Poi vicino ad un lauro il dì riposo,</l>
<l>E per frutti gustar soavi tanto,</l>
<l>Ho melata la lingua e dolce il canto.</l>
</lg>
<lg>
<l>Scorre l'ape soave,</l>
<l>E tanto i suoi susurri in aria ponno,</l>
<l>Che mi stillano agli occhi un dolce sonno.</l>
<l>Scende l'ombra da' monti umida e grave:</l>
<l>Ecco stridulo il grillo, e in voci rotte,</l>
<l>Par ch'annunzi la pace e dica: “È notte”.</l>
</lg>
<lg>
<l>Odo a punto a quest'ora</l>
<l>Semplicetto cantor d'incolte rime</l>
<l>Il villanel, che le sue fiamme esprime,</l>
<l>Tratta cava testugine canora,</l>
<l>E con rozzo cantar dolce e concorde,</l>
<l>Porge grazia a le voci, alma a le corde.</l>
</lg>
<lg>
<l>A quel rustico accento,</l>
<l>Immerso in un sopor cupo e tenace,</l>
<l>Prendo posa tranquilla e dolce pace.</l>
<l>Poi de' garruli augelli al bel concento,</l>
<l>Salutando de l'alba il novo lampo,</l>
<l>Gli occhi desto dal sonno e torno al campo.</l>
</lg>
<lg>
<l>Sotto i piedi l'erbetta</l>
<l>Lagrimosa mi ride, e sono i pianti,</l>
<l>Ch'ella sparge tra' fior, perle e diamanti.</l>
<l>Febo, amico di pace, allor mi detta</l>
<l>Mille belli pensier, Febo m'è scorta,</l>
<l>E m'inalza la mente, e al ciel mi porta.</l>
</lg>
<lg>
<l>Qui, leggiadra Coreglia,</l>
<l>Ove l'ombre più dolci il monte serba,</l>
<l>Meco il dì ti vorrei tra' fiori e l'erba.</l>
<l>Ecco il lauro, ecco il mirto, ecco la teglia,</l>
<l>Che fra mille d'amor zefiri ameni,</l>
<l>Mormorando ti chiama e dice: “Vieni”.</l>
</lg>
<lg>
<l>Vieni, o saggia Nerina,</l>
<l>Pastorella gentil, musica ninfa,</l>
<l>Ove giubila qui l'aura e la linfa.</l>
<l>Ma tu, nova fra noi, musa divina,</l>
<l>Degni fai di tue luci, oneste e pure,</l>
<l>Altri colli, altre ripe, altre pianure.</l>
</lg>
<lg>
<l>Tu sotto il clima tosco,</l>
<l>Bella italica Saffo al mondo splendi,</l>
<l>E 'l tuo picciolo Serchio augusto rendi.</l>
<l>Di civil maestà si veste il bosco,</l>
<l>Qualor prendi la piva e mandi fuora</l>
<l>Dal rubino spirante aura canora.</l>
</lg>
<lg>
<l>Mille pinti augelletti</l>
<l>Odi intorno cantar, dolci e lascivi,</l>
<l>Ne le corteccie ove intagliando scrivi.</l>
<l>Riverisce il pastor gl'incisi detti</l>
<l>E son tanto i caratteri soavi,</l>
<l>Che l'ape corre e vi compone i favi.</l>
</lg>
<lg>
<l>Cangia l'empia fierezza</l>
<l>In costume gentil l'aspido sordo,</l>
<l>E porge al tuo cantar l'orecchio ingordo;</l>
<l>E tanto dal tuo dir beve dolcezza,</l>
<l>Ch'a l'armonia de la tua bella canna,</l>
<l>Il veleno ch'avea converte in manna.</l>
</lg>
<lg>
<l>L'aria in vista s'allegra,</l>
<l>Dal tuo vago splendor resa tranquilla,</l>
<l>E rose e gigli il ciel piove e distilla.</l>
<l>E benché in spoglia vedovile e negra</l>
<l>Apparisci colà, tosto al tuo viso</l>
<l>L'ombra in luce si cangia, e 'l pianto in riso.</l>
</lg>
<lg>
<l>O beata campagna,</l>
<l>Felice colle, avventuroso fiume,</l>
<l>Che degni fai del tuo cortese lume!</l>
<l>Beato il Serchio, ove irrigando bagna,</l>
<l>Che nel suo molle e cristallino gelo,</l>
<l>Stampando il viso tuo, contiene il cielo!</l>
</lg>
<lg>
<l>Io di qua, dove seggio</l>
<l>Ho fra sacri silenzi ombroso e muto,</l>
<l>Col cor t'inchino e col pensier saluto.</l>
<l>Da quest'occhi non vista io pur ti veggio.</l>
<l>O stupor non udito, o strano gioco!</l>
<l>La tua luce non vedo, e sento il foco.</l>
</lg>
</lg>
</div2>

<div2 type="poesia">
<head><emph>Il Festola fiumicello d'Agerola. A Monsignor Francesco Antonio Porpora Vescovo di Montemarano</emph></head>
<lg type="canzone ode">
<lg>
<l>Viva perla de' monti,</l>
<l>Cristallino ruscello,</l>
<l>Che diviso in più fonti,</l>
<l>Fuor del grembo d'un sasso esci giocondo;</l>
<l>E mentre fuggi e ne la fuga balli,</l>
<l>Fai rider gli antri e fai gioir le valli.</l>
</lg>
<lg>
<l>Tu purgato e lucente,</l>
<l>Vai scendendo per gradi;</l>
<l>E con onda ridente,</l>
<l>Sdrucciolando a l'in giù cadi e ricadi,</l>
<l>E bagnando per tutto erbe e viole,</l>
<l>Ti fai coppa a le piante e specchio al sole.</l>
</lg>
<lg>
<l>Cadi e cresci nel corso,</l>
<l>Lusinghier fuggitivo,</l>
<l>E d'intorno soccorso</l>
<l>Fai di più fonti e di più rivi un rivo;</l>
<l>E con fugace e tortuoso errore,</l>
<l>Dove stampi un'erbetta e dove un fiore.</l>
</lg>
<lg>
<l>Or con ombra felice,</l>
<l>Cheto cheto passeggi,</l>
<l>Or d'un'erta pendice,</l>
<l>Traboccando a l'in giù spumi et ondeggi;</l>
<l>E mentre d'acque un precipizio sciogli,</l>
<l>Fra i bollori che fai, fremi e gorgogli.</l>
</lg>
<lg>
<l>Qui girevole errante,</l>
<l>Par che posi e respiri;</l>
<l>Là fremendo sonante,</l>
<l>Un non so che di bel silenzio spiri,</l>
<l>E nel tuo corso allettator fugace,</l>
<l>Mostri col mormorio dir: “Pace, pace”.</l>
</lg>
<lg>
<l>Or doglioso ti sento,</l>
<l>Or giocondo ti miro;</l>
<l>Odo il placido vento,</l>
<l>Che teco piange e teco ride in giro,</l>
<l>Sì che dubbio non so, stupido in viso,</l>
<l>Se quel suono che fai, sia pianto o riso.</l>
</lg>
<lg>
<l>Quante volte del giorno</l>
<l>A goderti io discendo,</l>
<l>A vederti io ritorno,</l>
<l>E nel tuo corso il mio riposo prendo.</l>
<l>E parmi allor che quel tuo molle gelo</l>
<l>Cristallo sia del cristallino cielo.</l>
</lg>
<lg>
<l>Mille belli augelletti</l>
<l>Fan corteggio al tuo lido,</l>
<l>E con dolci versetti</l>
<l>Van cantando fra lor di nido in nido;</l>
<l>E nel danzar sono a veder sì belli,</l>
<l>Ch'angeletti li credo e sono augelli.</l>
</lg>
<lg>
<l>Chi librato in se stesso</l>
<l>Va per l'onde tue vive,</l>
<l>Chi danzandoti appresso</l>
<l>Le tue belle passeggia e fresche rive.</l>
<l>E tu che puoi sino allettar gli dei,</l>
<l>De la musica sua l'organo sei.</l>
</lg>
<lg>
<l>Quante belle corone</l>
<l>Ti fan l'erbe ove passi,</l>
<l>Poi che a par d'Anfione</l>
<l>Doni musica lingua ai muti sassi,</l>
<l>Tal che io non so s'ogni tua bella pietra,</l>
<l>Mentre mormora, sia viola o cetra.</l>
</lg>
<lg>
<l>Qui mi traggo soletto</l>
<l>Fuor d'angoscia e di pianto;</l>
<l>Qui pensoso e ristretto</l>
<l>Sento virtù che mi richiama al canto;</l>
<l>E l'onde tue ne l'assaggiar sì belle,</l>
<l>Sopra l'estasi mia m'alzo a le stelle.</l>
</lg>
<lg>
<l>Mentre fuggi m'insegni</l>
<l>Come fugga la vita,</l>
<l>Mentre corri mi segni</l>
<l>Come ogni cosa è in cominciar finita;</l>
<l>E mostri accorto al mormorio che fai,</l>
<l>Ch'incontro al mondo or mormorando vai.</l>
</lg>
<lg>
<l>O soave conforto</l>
<l>Del mio torbido ingegno;</l>
<l>O pacifico porto,</l>
<l>De le tempeste mie fidato pegno,</l>
<l>Vorrei che qui, senza cangiar mai tempre,</l>
<l>Mi desse il ciel di vagheggiarti sempre.</l>
</lg>
<lg>
<l>Pregi l'oro l'avaro,</l>
<l>Parto vil di Natura;</l>
<l>Ch'io più stimo et ho caro</l>
<l>Il molle argento di quest'onda pura;</l>
<l>E posso dir che per sì belle vie</l>
<l>Siano le selci tue le gemme mie.</l>
</lg>
<lg>
<l>Al tuo suono soave</l>
<l>Posa ogni arbor la fronte;</l>
<l>Dorme placido e grave</l>
<l>Il negro bosco e 'l solitario monte.</l>
<l>E per mostrar ch'addormentato giaccia</l>
<l>Appresso l'onde tue stende le braccia.</l>
</lg>
<lg>
<l>Tu, qual Lete vitale,</l>
<l>Mi fai porre in oblio</l>
<l>Ogni torbido male</l>
<l>Che porge il mondo insidioso e rio;</l>
<l>E de' miei sensi imperioso donno,</l>
<l>Col bel suono che fai, m'inviti al sonno.</l>
</lg>
<lg>
<l>Schivo d'auree vasella,</l>
<l>Saggia industria di fabbro,</l>
<l>Ne la linfa tua bella</l>
<l>La mano incurvo e ne fo coppa al labbro;</l>
<l>E l'alma poi, che un tanto ben contiene,</l>
<l>Fin su la bocca a ricrearsi viene.</l>
</lg>
<lg>
<l>Ma pur, lasso, ti lasso;</l>
<l>Ecco il canto sospendo:</l>
<l>“A Dio fiume, a Dio sasso;</l>
<l>Qui la sampogna a te sacrata appendo.</l>
<l>Da te mi parto, a la città m'invio.</l>
<l>A Dio selve, a Dio boschi, o colli a Dio”.</l>
</lg>
</lg>
</div2>

<div2 type="poesia">
<head><emph>L'eccellenze della mano. Al Signor Gio. Tomaso Giovino</emph></head>
<lg type="canzone ode">
<lg>
<l>O de la lingua esecutrice accorta,</l>
<l>Man, che sciolta e spedita,</l>
<l>Con le fatiche tue giovi a la vita,</l>
<l>Tu da l'ingegno scorta,</l>
<l>Perché palese il tuo valor si scopra,</l>
<l>Quanto forma l'idea, mostri ne l'opra.</l>
</lg>
<lg>
<l>Non può ben senza te reggere impero</l>
<l>Chi le città corregge</l>
<l>E comparte favori e impone legge;</l>
<l>Tu con iscettro altero</l>
<l>Le genti affreni, e ne la guerra armata</l>
<l>Mieti in campo d'onor messe animata.</l>
</lg>
<lg>
<l>Sallo quel re, che da crudel serpente</l>
<l>Provò sì fiero morso:</l>
<l>Potea troncarti e ritrovar soccorso,</l>
<l>Ma, intrepido e prudente,</l>
<l>Coteste espresse e generose note:</l>
<l>“Una mano ad un re bastar non puote”.</l>
</lg>
<lg>
<l>Tu, quando prendi ad emular Natura,</l>
<l>Ne le tele dipinte,</l>
<l>Mute e fredde, spirar fai l'ombre estinte,</l>
<l>E con vaga misura,</l>
<l>Tal virtù, tal valor mostri nel pinto,</l>
<l>Ch'inganni il vero e fai verace il finto.</l>
</lg>
<lg>
<l>Tu, cancelliera armonica e gioconda,</l>
<l>Dai per opra de l'Arte</l>
<l>Ne' caratteri tuoi lingua a le carte;</l>
<l>Tu con penna faconda</l>
<l>Spargendo l'acque del castalio rio,</l>
</lg>
<lg>
<l>Sai con inchiostri avvelenar l'oblio.</l>
<l>Fai ne' sonori e musici metalli,</l>
<l>E ne' bossi forati,</l>
<l>Regolando le dita, industri i fiati;</l>
<l>E con vaghi intervalli</l>
<l>Di temprata armonia varia ne' tuoni,</l>
<l>Maritando le voci, accordi i suoni.</l>
</lg>
<lg>
<l>Scorri ordito et armonico lavoro</l>
<l>Di tese e belle corde,</l>
<l>E col grave l'acuto insieme accorde;</l>
<l>E con tuono sonoro</l>
<l>Lusingando gli affetti e i sensi lieti,</l>
<l>L'allegrezza risvegli e 'l duolo accheti.</l>
</lg>
<lg>
<l>Movi ordigni di guerra alati pini</l>
<l>Senza tema di morte,</l>
<l>E per lubriche vie tenti la sorte,</l>
<l>E per dubbi camini</l>
<l>Scorri insolite strade in mar profondo,</l>
<l>Novi mar, novi mondi, additi al mondo.</l>
</lg>
<lg>
<l>Fasci, mossa a pietà, medica pia,</l>
<l>Sanguinosa ferita,</l>
<l>E salubri rimedi opri di vita;</l>
<l>E cercando la via</l>
<l>De le fervide vene osservi e noti</l>
<l>Sovra i tremoli polsi alterni i moti.</l>
</lg>
<lg>
<l>Ne' trapunti ingegnosa alta maestra</l>
<l>Meni libero l'ago,</l>
<l>Con catena di filo industre e vago;</l>
<l>E sollecita e destra,</l>
<l>Meraviglie sì belle apri e congiungi,</l>
<l>Che la vista non sa se pingi o pungi.</l>
</lg>
<lg>
<l>Mille intagli ritorti e mille segni</l>
<l>Naturali profili,</l>
<l>Fra le dita e la palma apri sottili</l>
<l>Spiritosi disegni</l>
<l>E caratteri aperti, ove celate</l>
<l>Le venture ad altrui descrive il fato.</l>
</lg>
<lg>
<l>Deh, chi può dir le meraviglie illustri,</l>
<l>Ch'a te sol, bella mano,</l>
<l>Largo e prodigo espresse il Re sovrano?</l>
<l>Chi può dir l'opre industri?</l>
<l>Già vacilla lo stil, l'ingegno manca:</l>
<l>La mia penna non può, la mano è stanca.</l>
</lg>
</lg>
</div2>

<div2 type="poesia">
<head><emph>La rondinella. Al Signor Muzio della Magna</emph></head>
<lg type="canzone ode">
<lg>
<l>O del Nilo fecondo</l>
<l>Cittadina gentile,</l>
<l>Che precorri nel mondo</l>
<l>Con le tue note il bel natal d'aprile,</l>
<l>E fai qual cetra in armonia veloce</l>
<l>Tremar la lingua e gorgogliar la voce.</l>
</lg>
<lg>
<l>Tu con prospero vento,</l>
<l>Peregrina volante,</l>
<l>Solchi il salso elemento</l>
<l>De le tue penne in su la vela errante,</l>
<l>E sei nel corso placido e soave</l>
<l>Nocchiera insieme e pargoletta nave.</l>
</lg>
<lg>
<l>Fai di limo tenace,</l>
<l>Ove posi et annodi,</l>
<l>Bella fabbra sagace,</l>
<l>Sui tetti eccelsi inusitati modi;</l>
<l>E puoi con modo, benché rozzo e scabro,</l>
<l>Dar l'uso ancor di fabricare al fabro.</l>
</lg>
<lg>
<l>Voli intrepida e franca,</l>
<l>Variando paese,</l>
<l>Ma se debole e stanca</l>
<l>Ti rende il corso in su le penne tese,</l>
<l>Tu sopra un ramo, ove posarti hai cura,</l>
<l>Per le strade del mar corri sicura.</l>
</lg>
<lg>
<l>Tu se prima intrecciasti</l>
<l>Ingegnosi lavori</l>
<l>Dentro i fior ch'imitasti,</l>
<l>Or tessi groppi d'armonia canori,</l>
<l>E tra le fauci ove i concenti unisci,</l>
<l>Musica tela in flebil canto ordisci.</l>
</lg>
</lg>
</div2>


<div2 type="poesia">
<head><emph>L'aquila. Al Signor Luigi Tagliavia</emph></head>
<lg type="canzone ode">
<lg>
<l>O pennuta lincea,</l>
<l>Che nel limpido fonte</l>
<l>De la luce febea</l>
<l>Attuffando le penne, ergi la fronte;</l>
<l>E nulla curi al suo possente lume,</l>
<l>Pur che goda la vista, arder le piume.</l>
</lg>
<lg>
<l>Corri intrepida e franca</l>
<l>Sovra i turbini a volo,</l>
<l>Né vacilli mai stanca,</l>
<l>Per lungo spazio esercitando il volo;</l>
<l>E di baleni in su l'Olimpo armata,</l>
<l>Vai fra gli augelli imperiosa alata.</l>
</lg>
<lg>
<l>Ergi trono di stelle,</l>
<l>Gloriosa immortale,</l>
<l>Fra l'imagini belle,</l>
<l>Luminosa reina, alma reale,</l>
<l>E traslata là su con aurea vesta,</l>
<l>Coronata di lampi, ergi la testa.</l>
</lg>
<lg>
<l>Tu vivendo lontana</l>
<l>Da la plebe volante,</l>
<l>Formi il nido e la tana</l>
<l>Fra rotte balze e fra romite piante,</l>
<l>E ne' monti Rifei, pompose e degne,</l>
<l>De le prede che fai, mostri l'insegne.</l>
</lg>
<lg>
<l>Taciturna sorvoli,</l>
<l>D'ogni insidia sicura,</l>
<l>E con taciti voli,</l>
<l>Sembri notte animata in veste oscura.</l>
<l>E mentre grave e maestosa passi,</l>
<l>Per riverenza ogni pennuto abbassi.</l>
</lg>
<lg>
<l>Generosa combatti</l>
<l>Con artigli pungenti,</l>
<l>Et atterri et abbatti</l>
<l>Feroci draghi et orridi serpenti,</l>
<l>E contro i cervi inalberando l'ali,</l>
<l>Rovinosa a l'in giù piombando cali.</l>
</lg>
<lg>
<l>Tu l'insegne pompose</l>
<l>De' magnanimi regi,</l>
<l>Con vittorie famose,</l>
<l>Superba adorni e gloriosa fregi,</l>
<l>E forte in cielo e valorosa in terra</l>
<l>Trionfi in campo e signoreggi in guerra.</l>
</lg>
</lg>
</div2>

<div2 type="poesia">
<head><emph>Alla fenice</emph></head>
<lg type="canzone ode">
<lg>
<l>O del vago Oriente</l>
<l>Cittadina felice,</l>
<l>Peregrina lucente</l>
<l>De l'odorosa arabica pendice,</l>
<l>Che sola al mondo hai fra l'alato stuolo</l>
<l>Eterno il corso et immortale il volo.</l>
</lg>
<lg>
<l>Vivi in clima giocondo,</l>
<l>Temperato e sereno,</l>
<l>Ove il monte fecondo</l>
<l>Ha ricco il dorso e prezioso il seno,</l>
<l>Tra verdi piante e tra perpetui fiori</l>
<l>Fumando incensi e distillando odori.</l>
</lg>
<lg>
<l>Sollevando la testa,</l>
<l>Con pomposo lavoro</l>
<l>Di bellissima cresta,</l>
<l>Il manto hai d'ostro e la corona hai d'oro,</l>
<l>Et ambe l'ali a meraviglia belle,</l>
<l>Trapunte a soli e ricamate a stelle.</l>
</lg>
<lg>
<l>Porti ricco monile</l>
<l>Ne la gola vezzosa,</l>
<l>Che 'l tuo collo gentile</l>
<l>Con leggiadri profili orna pomposa,</l>
<l>E di vivo corallo e lucid'ostro</l>
<l>Mostri pinte le fauci, adorno il rostro.</l>
</lg>
<lg>
<l>Tu famelica errante,</l>
<l>Non procacci alimenti,</l>
<l>Né con bocca anelante</l>
<l>Bramosa corri ai liquefatti argenti,</l>
<l>Ma grato il cibo e preziosa hai l'esca</l>
<l>D'ambrosia pura e di rugiada fresca.</l>
</lg>
<lg>
<l>Quando stanco nel dorso,</l>
<l>Sotto il peso degli anni,</l>
<l>Movi tremolo il corso,</l>
<l>E debil forza in agitare i vanni,</l>
<l>Indrizzi il volo ove superbo colle</l>
<l>Il giogo inalza e la cervice estolle.</l>
</lg>
<lg>
<l>Sembra il tumido monte</l>
<l>Orgogliosa Babelle,</l>
<l>Che poggiando a le stelle,</l>
<l>Va temeraria a sollevar la fronte,</l>
<l>E d'alte nubi incoronato intorno</l>
<l>Aguzzo stende e rilevato il corno.</l>
</lg>
<lg>
<l>Quinci limpida e piana</l>
<l>Scaturisce fra sassi</l>
<l>Graziosa fontana,</l>
<l>Che lieti move e tortuosi passi,</l>
<l>E dentro cupa et arenosa sponda</l>
<l>D'argento i pesci e di cristallo ha l'onda.</l>
</lg>
<lg>
<l>Qui piegando le cime</l>
<l>Sopra ogn'altro arboscello,</l>
<l>Sorge palma sublime</l>
<l>Di cento spade Briareo novello,</l>
<l>Che s'erge in alto, e si profonda dentro,</l>
<l>Col capo al ciel, con le radici al centro.</l>
</lg>
<lg>
<l>Qui poggiando riposi</l>
<l>Nel tuo corso affannata;</l>
<l>Qui di rami odorosi</l>
<l>Fai, novella architetta, arca odorata,</l>
<l>E qui battendo e dibattendo l'ali</l>
<l>Desti in mezzo le fiamme aure vitali.</l>
</lg>
<lg>
<l>Mille vaghi augelletti</l>
<l>Ti consacrano a canto,</l>
<l>Con pietosi versetti,</l>
<l>Lugubre esequie di canoro pianto,</l>
<l>E 'l rusignuol nel tuo morir vivace,</l>
<l>Con la musica sua t'impetra pace.</l>
</lg>
<lg>
<l>Tu svegliando l'ardire</l>
<l>Fra gli ardori dei lampi</l>
<l>Sostenendo il morire,</l>
<l>Invitta mori, e generosa avvampi;</l>
<l>E morta al fin, con fortunata sorte</l>
<l>Vai gloriosa a trionfar di morte.</l>
</lg>
<lg>
<l>Ma risorta fanciulla,</l>
<l>Ne la morte hai la vita,</l>
<l>Ne la tomba hai la culla,</l>
<l>E sai nel fin principiar la vita.</l>
<l>E figlia e madre di te stessa eguale,</l>
<l>Da le ceneri tue sorgi immortale.</l>
</lg>
</lg>
</div2>

<div2 type="poesia">
<head><emph>Alla luna</emph></head>
<lg type="canzone ode">
<lg>
<l>Candidissima stella,</l>
<l>Che 'l silenzio tranquillo apri nel mondo,</l>
<l>E pacifica e bella,</l>
<l>Rendi il fosco de l'ombre almo e giocondo;</l>
<l>E de l'umido sonno umida sposa,</l>
<l>Abbracciando la notte esci pomposa.</l>
</lg>
<lg>
<l>Tu con provida cura</l>
<l>Spargi d'alta virtù gravidi effetti.</l>
<l>Tu ne la notte oscura,</l>
<l>Sagittaria del ciel, l'ombre saetti;</l>
<l>E menando là su danze e carole,</l>
<l>Scorri i lucidi campi, emula al Sole.</l>
</lg>
<lg>
<l>Tu con freno d'argento</l>
<l>Reggi in campo d'orror carro di stelle;</l>
<l>Tu con vago concento</l>
<l>Mille guidi nel ciel musiche ancelle,</l>
<l>E reina de' boschi in bianca vesta,</l>
<l>Coronata di corna, ergi la testa.</l>
</lg>
<lg>
<l>Piovi, balia feconda,</l>
<l>Ne le bocche dei fior manne stillanti,</l>
<l>E soave e gioconda,</l>
<l>Versi in largo tesor molli diamanti,</l>
<l>E squarciando le nubi intorno intorno,</l>
<l>Rendi chiara la notte, emula al giorno.</l>
</lg>
<lg>
<l>Apri e chiudi i canali</l>
<l>De le fonti del ciel puri e giocondi,</l>
<l>E con acque vitali</l>
<l>La crescente virtù nei corpi infondi,</l>
<l>E cortese a le piante, amica ai fiori,</l>
<l>Spargi in grembo a la terra ampi tesori.</l>
</lg>
<lg>
<l>Variabile ognora</l>
<l>Fai, mutando color, diverso effetto,</l>
<l>Ora pallida et ora</l>
<l>Rosseggiante nel ciel mostri l'aspetto,</l>
<l>E con vario apparir, varia figuri</l>
<l>Del futuro avvenir segni sicuri.</l>
</lg>
<lg>
<l>Or superbo e ripieno</l>
<l>Di fecondo licor gonfi il sembiante,</l>
<l>E di Teti nel seno</l>
<l>Movi al moto che fai l'onda incostante.</l>
<l>Or cornuta hai la fronte, e scema i rai,</l>
<l>Come parti nel ciel, non torni mai.</l>
</lg>
<lg>
<l>Or con languido lume,</l>
<l>Fra le nubi sepolta umida manchi;</l>
<l>Or con candide piume</l>
<l>Le selve inalbi e le campagne imbianchi.</l>
<l>E risorta Fenice, alma et adorna,</l>
<l>Rinovando la luce, ergi le corna.</l>
</lg>
</lg>
</div2>

<div2 type="poesia">
<head><emph>Il Silenzio. Al Signor Domenico Benigno</emph></head>
<lg type="canzone ode">
<lg>
<l>Io non desio la strepitosa tromba,</l>
<l>Ch'è di musici eroi bellico tuono,</l>
<l>E con arguto e formidabil suono</l>
<l>Dal letto il cavalier porta a la tomba,</l>
</lg>
<lg>
<l>Ma quella bella armoniosa canna,</l>
<l>Ch'è di ruvida mano almo lavoro,</l>
<l>Quel bel canal di melodia canoro,</l>
<l>Che distilla nel suon nettare e manna.</l>
</lg>
<lg>
<l>Usi torto oricalco alma feroce,</l>
<l>Che tumulti di guerra in campo agogna;</l>
<l>Io che pace desio d'umil sampogna,</l>
<l>Bramo bassa accordar rustica voce.</l>
</lg>
<lg>
<l>Corra eroico scrittor sul plettro aurato</l>
<l>Il poetico arringo in mezzo l'armi;</l>
<l>Io che rado la via de' bassi carmi</l>
<l>Con pacifico piè segno il mio stato.</l>
</lg>
<lg>
<l>Più fra boschi intonar rozza armonia</l>
<l>Con la piva mi piace al suon concorde,</l>
<l>Che passeggiar de l'ineguali corde,</l>
<l>Con dotta man, la regolata via.</l>
</lg>
<lg>
<l>Dammi, Pane Liceo, quel cavo legno,</l>
<l>Ch'in memoria d'amor porti nel collo.</l><l>Con le cetere sue restisi Apollo,</l>
<l>Ch'io di lirico onor mi stimo indegno.</l>
</lg>
<lg>
<l>Io sì bello animando almo strumento,</l>
<l>Del silenzio dirò mutolo e fosco,</l>
<l>Ma cheto sì che non sia fronda in bosco,</l>
<l>Che segno dia di mormorar col vento.</l>
</lg>
<lg>
<l>Muti, muti fra tanto itene, o fonti,</l>
<l>Giù per lucide vie scoscesi e belli.</l>
<l>Chiudete i rostri, ammutolite augelli,</l>
<l>L'aura taccia ne' rami, Eco ne' monti.</l>
</lg>
<lg>
<l>Vienne, o dolce Silenzio, o caro nume,</l>
<l>Da poetico ingegno amato tanto;</l>
<l>Mentre inalzo la penna oggi in tuo vanto,</l>
<l>Nel mio picciolo albergo apri le piume.</l>
</lg>
<lg>
<l>Tu le membra addormenti e svegli il senno,</l>
<l>Porgi requie a la notte e pace al mondo;</l>
<l>Nel parlar muto e nel mirar facondo,</l>
<l>Imprigioni la lingua e sciogli il cenno.</l>
</lg>
<lg>
<l>Tu lontano dal volgo al ciel n'appressi,</l>
<l>E di garrula turba odì il tumulto.</l>
<l>E celato a le viste, ai sensi occulto,</l>
<l>Ami selve, spelonche, antri e recessi.</l>
</lg>
<lg>
<l>Sono i cieli, ove stai, larghi e benigni,</l>
<l>Di profondo saper dotando i petti,</l>
<l>E divina virtù d'alti concetti</l>
<l>Dentro l'estasi tue trovano i cigni.</l>
</lg>
<lg>
<l>Sopra il vero saper rapido vola</l>
<l>Chi le regole tue prende per guide;</l>
<l>Così mille virtù comprese e vide</l>
<l>Di Pitagora tuo la dotta scola.</l>
</lg>
<lg>
<l>Dolci sembrano altrui per te le grotte,</l>
<l>Dilettose le selve e cari i boschi,</l>
<l>I montani dirupi e gli antri foschi,</l>
<l>Grazioso l'orror, dolce la notte.</l>
</lg>
<lg>
<l>Vai per l'ombra notturna orrida e bruna,</l>
<l>Dando il sonno e l'oblio tacito e lento;</l>
<l>E con tremolo piè di bianco argento,</l>
<l>Mentre scorri là su, danza la Luna.</l>
</lg>
<lg>
<l>Quante chiudi qua giù bocche e favelle,</l>
<l>Che di dolce sopor placido stampi,</l>
<l>Tante accendi nel ciel lumiere e lampi,</l>
<l>Tante mostri là su fiaccole e stelle.</l>
</lg>
<lg>
<l>Ove mostri prudenza, ove raccolto</l>
<l>Con tranquilla bontà posi soave,</l>
<l>Fai modesta la fronte e 'l guardo grave,</l>
<l>Autorevole il ciglio, altero il volto.</l>
</lg>
<lg>
<l>Cosa Febo non vede ovunque rota,</l>
<l>Che nel cupo tacer non sia più bella,</l>
<l>Viva lingua di Dio sembra ogni stella,</l>
<l>E del silenzio è osservatrice immota.</l>
</lg>
<lg>
<l>Serba eterno silenzio in mezzo l'onda</l>
<l>La famiglia ch'in mar nuda dimora,</l>
<l>E silenzio là su riserba ancora</l>
<l>La famiglia del ciel pura e gioconda.</l>
</lg>
<lg>
<l>Fama suona fra noi ch'ergendo il volo</l>
<l>Sopra l'aure sabee l'unico mostro,</l>
<l>A la bell'armonia serrando il rostro,</l>
<l>Scorra l'arabe vie tacito e solo.</l>
</lg>
<lg>
<l>Così per l'aria or sollevata, or bassa</l>
<l>La ministra di Giove aprendo l'ale,</l>
<l>Per dimostrar la maestà reale,</l>
<l>Silenziosa e taciturna passa.</l>
</lg>
<lg>
<l>Così garrula gru, freno a la gola,</l>
<l>Passaggiera notturna, opra d'un sasso,</l>
<l>E col silenzio assicurando il passo,</l>
<l>Presso il falco e l'astor tacita vola.</l>
</lg>
<lg>
<l>Per far dentro il tacer saggie le menti,</l>
<l>E caro aver l'ammutolir, Natura</l>
<l>La bocca cinse di purpuree mura,</l>
<l>L'arguta lingua incarcerò fra' denti.</l>
</lg>
<lg>
<l>Più vago il ciel ne le sue rote appare,</l>
<l>Quando in mezzo l'oblio tace e riposa,</l>
<l>E quando tace e mormorar non osa,</l>
<l>Più vaga è l'onda e più leggiadro il mare.</l>
</lg>
<lg>
<l>È di pace tranquilla autor discreto,</l>
<l>E di grido immortal degno di lodi</l>
<l>Chi frenando la lingua in muti nodi</l>
<l>Dentro l'arca del cor chiude il secreto.</l>
</lg>
<lg>
<l>In monastico albergo, in sacro tetto,</l>
<l>O che dolce sopor l'alma ritrova!</l>
<l>Ch'affrenando le voci in seno prova</l>
<l>Riverenza, stupor, tema e diletto.</l>
</lg>
<lg>
<l>Così mutolo stando appresso un rio</l>
<l>Solitario romito abita e posa;</l>
<l>Ma ne l'orror d'una spelonca ombrosa,</l>
<l>Mentre tacito sta, parla con Dio.</l>
</lg>
<lg>
<l>Fede fatene voi, ch'arsura e gelo</l>
<l>Soffriste là, dove il gran Nilo sbocca,</l>
<l>Che le parole imprigionando in bocca,</l>
<l>Godeste poi la libertà del cielo.</l>
</lg>
<lg>
<l>Ditel vergini voi, musiche dive,</l>
<l>Che i parnasici monti in guardia avete,</l>
<l>E per logge e teatri intorno ergete</l>
<l>Mirti, palme et allori, edre et olive.</l>
</lg>
<lg>
<l>Testimoni voi chiamo, ordini alati,</l>
<l>Che spargete con man gigli e viole,</l>
<l>E la bella unità del trino Sole</l>
<l>Contemplate là su puri e beati.</l>
</lg>
<lg>
<l>Voi sopra il ciel, dove non è mai spenta</l>
<l>La quiete e la pace, albergo fate;</l>
<l>E quel silenzio placido osservate,</l>
<l>Che nel grembo di Dio l'alme addormenta.</l>
</lg>
<lg>
<l>O divina virtù, silenzio santo,</l>
<l>E de l'alme celesti almo riposo,</l>
<l>Deh!perdona l'ardir, s'oggi tant'oso,</l>
<l>Se la garrula lingua avvio cotanto.</l>
</lg>
<lg>
<l>Dove, Musa, ne vai di loda in loda?</l>
<l>Frena, frena le note, e taci omai:</l>
<l>Questa chiusa virtù, ch'aprendo vai,</l>
<l>Più col tacer, che col parlar si loda.</l>
</lg>
</lg>
</div2>

<div2 type="poesia">
<head><emph>All'api</emph></head>
<lg type="canzone ode">
<lg>
<l>Verginelle volanti,</l>
<l>Peregrine lucenti,</l>
<l>Vivi globi minuti, ori spiranti,</l>
<l>Spiritelli de l'aria, atomi ardenti,</l>
<l>Luminose faville, auree facelle,</l>
<l>Del bel cielo d'april correnti stelle.</l>
</lg>
<lg>
<l>Delicate maestre,</l>
<l>Che spiate l'interno</l>
<l>De l'erbette e dei fior, veloci e destre,</l>
<l>E con modo sollecito et alterno</l>
<l>Delibando avidette umor soavi,</l>
<l>Da le poppe dei fior traete i favi.</l>
</lg>
<lg>
<l>Ingegnose testrici,</l>
<l>Fabbre altere et illustri,</l>
<l>Che con aghi pungenti ite felici</l>
<l>Tessendo in ricche celle ordini industri;</l>
<l>E con quell'arte che vi diè Natura,</l>
<l>Fate d'aureo licor bionda testura.</l>
</lg>
<lg>
<l>Garrulette guerriere,</l>
<l>Che con gradi inequali</l>
<l>Nel bel campo de l'aria uscite a schiere,</l>
<l>E per altri ferir d'acuti strali,</l>
<l>De la battaglia al susurrar che fate,</l>
<l>Quasi stridula tromba, il segno date.</l>
</lg>
<lg>
<l>Pargolette romite,</l>
<l>Che fra taciti monti,</l>
<l>E tra valli abitar dolce gradite,</l>
<l>E con murmur soave appresso i fonti,</l>
<l>Quasi nuvole d'or rotanti e vaghe,</l>
<l>Girate in aria, inamorate e vaghe.</l>
</lg>
<lg>
<l>Voi, che dolce pioveste</l>
<l>Ne la tenera bocca</l>
<l>Del tebano cantor manna celeste,</l>
<l>Se pur tanto dal ciel sortirmi tocca,</l>
<l>Addolcite il mio canto, onde simile</l>
<l>Al bel nettare vostro esca il mio stile.</l>
</lg>
</lg>
</div2>

<div2 type="poesia">
<head><emph>Alla cicala</emph></head>
<lg type="canzone ode">
<lg>
<l>Cicaletta innocente,</l>
<l>Garruletta volante,</l>
<l>Che con voce ridente,</l>
<l>Bella nunzia di spiche esci festante;</l>
<l>Cittadina vagante,</l>
<l>Che cercando fra' rami ombra tranquilla</l>
<l>Sei di Cerere bella organo e squilla.</l>
</lg>
<lg>
<l>Tu nel collo dipinto</l>
<l>Hai sì vago monile,</l>
<l>Che di porpora tinto,</l>
<l>Par di saggio pittor linea sottile;</l>
<l>Tu leggiadra e gentile,</l>
<l>Di due tenere fila il capo adorna,</l>
<l>In sembianza di luna ergi due corna.</l>
</lg>
<lg>
<l>Tu qual vago organetto</l>
<l>Variamente vergato,</l>
<l>Mostri il tenero petto,</l>
<l>Onde musico spicca il dolce fiato;</l>
<l>Tu nel colle e nel prato</l>
<l>Fai rimbombar soavemente acuto</l>
<l>Da le picciole canne il suono arguto.</l>
</lg>
<lg>
<l>Tempri, musica estiva,</l>
<l>Graziosa e vitale,</l>
<l>La bell'arpa nativa,</l>
<l>Che con vago lavor porti ne l'ale;</l>
<l>E nel canto sei tale,</l>
<l>Che nel caldo sudor, mentre il conforti,</l>
<l>A l'avaro cultor refugio apporti.</l>
</lg>
<lg>
<l>Tu non pasci il digiuno</l>
<l>Di semenza o di fronda,</l>
<l>Ma nel tempo opportuno,</l>
<l>Rugiadoso licor libi gioconda,</l>
<l>Gusti brina feconda,</l>
<l>Et amica de l'aria umida e pura,</l>
<l>De l'estivo calor tempri l'arsura.</l>
</lg>
<lg>
<l>Tu non provi gli affanni</l>
<l>De la rigida etate,</l>
<l>Ma nel corso degli anni</l>
<l>Spiri dolci di vita aure odorate;</l>
<l>Godi dolce l'estate,</l>
<l>E fuggendo del sol gli ardenti rai,</l>
<l>Striduletta romita a l'ombra stai.</l>
</lg>
<lg>
<l>Ben valesti volando</l>
<l>Da scoscesa pendice,</l>
<l>Graziosa cantando,</l>
<l>Di rotta corda sostener la vice</l>
<l>Sopra cetra felice,</l>
<l>Ch'entro picciola gola, alta e sonora,</l>
<l>Hai di musico spirto aura canora.</l>
</lg>
<lg>
<l>Or tu spirami in seno,</l>
<l>Vagabonda animella,</l>
<l>Quel tuo fiato sereno,</l>
<l>Quell'aura tua sì armoniosa e bella.</l>
<l>Tu, romita novella,</l>
<l>Fra sì bianchi oliveti accolta e chiusa,</l>
<l>Su la cetera mia sarai la Musa.</l>
</lg>
</lg>
</div2>

<div2 type="poesia">
<head><emph>Al gallo</emph></head>
<lg type="canzone ode">
<lg>
<l>Animato oriuolo,</l>
<l>Che de l'ore correnti</l>
<l>Con vivi moti d'allegrezza ardenti,</l>
<l>Distingui il corso et antivedi il volo;</l>
<l>E scotendo le penne entro il tuo nido,</l>
<l>L'alta squilla sonar fai del tuo grido.</l>
</lg>
<lg>
<l>Indovin di Natura,</l>
<l>Che 'l corso de le stelle</l>
<l>Conoscer sai senz'osservar mai quelle,</l>
<l>E nel silenzio de la notte oscura</l>
<l>Vigilante custode il canto alzando,</l>
<l>Dai, nemico de l'ozio, al sonno bando.</l>
</lg>
<lg>
<l>Precursor de la luce,</l>
<l>Che mentre il canto desti,</l>
<l>La venuta del sol veloce appresti,</l>
<l>E qual famoso e trionfante duce,</l>
<l>Di sprone armato e di cimiero adorno,</l>
<l>Viva tromba sonando, incontri il giorno.</l>
</lg>
<lg>
<l>Re magnanimo e bello,</l>
<l>Che di purpurea cresta,</l>
<l>Sparsa in piccioli merli, orni la testa;</l>
<l>E qual pennuto semideo novello,</l>
<l>Giostrando invitto in sul corsier de l'ali,</l>
<l>Con rostro acuto il tuo nemico assali.</l>
</lg>
<lg>
<l>Fra' domestici alati,</l>
<l>Baldanzoso guerriero,</l>
<l>Ben hai dovuto e meritato impero,</l>
<l>Che mentre avvampi ne' tuoi lumi irati,</l>
<l>E ne' tuoi gridi generoso tuoni,</l>
<l>Il gran re de le fere in fuga poni.</l>
</lg>
</lg>
</div2>

<div2 type="poesia">
<head><emph>Alla farfalla</emph></head>
<lg type="canzone ode">
<lg>
<l>Pargoletto animale,</l>
<l>Che di polve d'argento,</l>
<l>E di cenere d'or spruzzate hai l'ale,</l>
<l>E intorno al lume, che vagheggi attento,</l>
<l>Vacillante amator, con vario errore</l>
<l>Mille formi in rotar scherzi d'amore.</l>
</lg>
<lg>
<l>Or t'appressi a quel lampo,</l>
<l>Che sfavilla ridente;</l>
<l>Or fuggendo non osi e brami scampo;</l>
<l>Or stimulato da vaghezza ardente,</l>
<l>Di novo torni e d'una parte mai,</l>
<l>Benché mostri partir, partir non sai.</l>
</lg>
<lg>
<l>Or generoso corri,</l>
<l>Or t'arretri pentito,</l>
<l>Placidetto importuno, e in aria scorri;</l>
<l>Et or vagando e passeggiando ardito,</l>
<l>L'ale tremole stendi, e poi t'arresti,</l>
<l>Che quel lume lambir lieto vorresti.</l>
</lg>
<lg>
<l>E mentre in aria errante</l>
<l>Fra le tenebre giri,</l>
<l>Di vivace lumiera avido amante,</l>
<l>Tessi or con larghi, or con angusti giri</l>
<l>L'intricata prigion, dove con gioco,</l>
<l>Allacciato d'amor, cadrai nel foco.</l>
</lg>
<lg>
<l>Mira pur, se nol sai,</l>
<l>Semplicetto inesperto,</l>
<l>Che la vita a finir rapido vai;</l>
<l>E quella face, ove con volo aperto</l>
<l>T'aggiri tu per aver fermo luogo,</l>
<l>Fa la sorte per te funereo rogo.</l>
</lg>
<lg>
<l>Ma pur folle invaghita,</l>
<l>Farfalletta amorosa,</l>
<l>Senza rischio temer vi corri ardita,</l>
<l>E in cambio di goder vita gioiosa,</l>
<l>Trovi incauta la morte, e dentro il lume,</l>
<l>Invece d'illustrar, perdi le piume.</l>
</lg>
<lg>
<l>Le tue ceneri sparte</l>
<l>Or con ufficio pio</l>
<l>Come in puro feretro accoglio in carte,</l>
<l>E mentre arsa cader pur ti vegg'io,</l>
<l>Novo Fetonte, il ciel pietoso intanto</l>
<l>Novo cigno per te mi faccia al canto.</l>
</lg>
</lg>
</div2>

<div2 type="poesia">
<head><emph>Al pavone</emph></head>
<lg type="canzone ode">
<lg>
<l>O semideo pennuto,</l>
<l>Che mentre i vanni scuoti,</l>
<l>Fastoso giri et orgoglioso ruoti,</l>
<l>E de' fieri Giganti emulo arguto,</l>
<l>Per gir là su, con baldanzosa fronte,</l>
<l>Fai di tue penne un temerario ponte.</l>
</lg>
<lg>
<l>Vago cielo animato,</l>
<l>Vivo aprile novello,</l>
<l>Di tua vana beltà narciso augello,</l>
<l>Primavera volante, Argo stellato,</l>
<l>In vagheggiare il tuo natio tesoro</l>
<l>Hai pupille d'argento et occhi d'oro.</l>
</lg>
<lg>
<l>Rivolgendoti in giro,</l>
<l>Sembri lucida e bella</l>
<l>Dentro un cielo di piume Iri novella,</l>
<l>Che con arco pomposo occhiuto giro,</l>
<l>Fra macchie azzurre et argentati fiocchi,</l>
<l>Al grand'occhio del Sol giri mill'occhi.</l>
</lg>
<lg>
<l>Fra la plebe canora</l>
<l>Di dipinto cimiero</l>
<l>Ornato il capo, insuperbisci altero,</l>
<l>Perché audace nel ciel vorresti ancora,</l>
<l>Come tiri di Giuno il carro adorno,</l>
<l>Nel bel carro del Sol condurre il giorno.</l>
</lg>
<lg>
<l>Ambizioso prendi</l>
<l>Con ingemmata mole</l>
<l>La rota istessa ad emular del Sole,</l>
<l>E 'n tanto orgoglio et arroganza ascendi,</l>
<l>E sì nel fasto e ne l'ardir ti gonfi,</l>
<l>Che le glorie del Sol fai tuoi trionfi.</l>
</lg>
<lg>
<l>Prezioso monile,</l>
<l>Come re degli alati,</l>
<l>Nel collo porti di gioielli aurati,</l>
<l>E ne la pompa e ne l'andar simile</l>
<l>A gran Sir maestoso, aggiri tardo</l>
<l>Superbo il passo et orgoglioso il guardo.</l>
</lg>
<lg>
<l>Colorito di fiori,</l>
<l>Ricamato di stelle,</l>
<l>Discopri a noi le tue fattezze belle,</l>
<l>E con mille gemmette aurei lavori,</l>
<l>Sembri un ciel pargoletto, e sei tu appresso</l>
<l>Il proprio Atlante del tuo cielo istesso.</l>
</lg>
<lg>
<l>Sei di pura colomba</l>
<l>Lusinghevole amico,</l>
<l>E di lubrica serpe aspro nemico;</l>
<l>Pur la stridula voce usi per tromba</l>
<l>Allor ch'irato e minaccioso in terra</l>
<l>Al feroce dragon movi tu guerra.</l>
</lg>
<lg>
<l>Ma se l'occhio hai rivolto</l>
<l>Ne la terra ove passi,</l>
<l>La ruota rompi e la superbia abbassi;</l>
<l>E L'UOMO no, ch'ambizioso e stolto,</l>
<l>Sa ch'è un pugno di fango, opra mortale,</l>
<l>E del tumido ardir non bassa l'ale.</l>
</lg>
</lg>
</div2>


<div2 type="poesia">
<head><emph>Al rosignuolo</emph></head>
<lg type="canzone ode">
<lg>
<l>O maestro canoro,</l>
<l>Ch'a le turbe volanti</l>
<l>Le note insegni e l'armonia de' canti,</l>
<l>E con cetera d'oro</l>
<l>Ch'hai nel musico rostro, Orfeo selvaggio,</l>
<l>Fai l'aurette danzar, nunzie di maggio.</l>
</lg>
<lg>
<l>Hai le fauci per corde,</l>
<l>Hai per plettro la lingua,</l>
<l>Che par ch'un suono in mille suon distingua;</l>
<l>E soave e concorde,</l>
<l>Mille versi diversi, e mille e mille</l>
<l>De la gola hai nel centro organi e squille.</l>
</lg>
<lg>
<l>Con soavi respiri</l>
<l>Tu da l'aere sereno</l>
<l>Concepisci la voce in mezzo al seno,</l>
<l>E la volvi e la giri,</l>
<l>E la pieghi e l'intrecci, e sembri in tanto</l>
<l>In sì vario mutar Proteo di canto.</l>
</lg>
<lg>
<l>Or la voce abbassando,</l>
<l>Con numeroso tuono,</l>
<l>De la piva e del flauto emuli il suono;</l>
<l>Or lo spirto aguzzando,</l>
<l>Mesci fughe e respiri, e gravi e lenti,</l>
<l>Fai con gorgie iterate alti lamenti.</l>
</lg>
<lg>
<l>Or mormoreggi grave,</l>
<l>E fra musici groppi,</l>
<l>Con armonici trilli il canto addoppi.</l>
<l>Or con pausa soave</l>
<l>I passaggi trattieni, et or veloce</l>
<l>Dal bell'arco del sen scocchi la voce.</l>
</lg>
<lg>
<l>Or la torci e ritorci,</l>
<l>E con lubriche rote</l>
<l>Un Meandro a formar vieni di note;</l>
<l>E l'allunghi e l'accorci,</l>
<l>E con numeri obliqui in vari modi</l>
<l>I tuoi groppi canori annodi e snodi.</l>
</lg>
<lg>
<l>Sembra musica scala</l>
<l>La tua gola sonante,</l>
<l>Ove libero scorre il fiato errante,</l>
<l>Ch'or cadendo si cala,</l>
<l>Et or leve si leva, e 'n tai vicende,</l>
<l>Fra viluppi di note, ascende e scende.</l>
</lg>
<lg>
<l>Sì nel tempo d'aprile,</l>
<l>Quando i vari colori</l>
<l>Con la bocca ridente apreno i fiori,</l>
<l>Garruletto gentile</l>
<l>Ti rammarichi e piangi, e l'amarezza,</l>
<l>Che vien dal pianto, è d'armonia dolcezza.</l>
</lg>
<lg>
<l>Ben dal campo d'Eliso,</l>
<l>Peregrino augelletto,</l>
<l>Venisti a noi qual messaggiero eletto;</l>
<l>E se piangi nel riso,</l>
<l>Ti lagni sol perché fra stelo e stelo,</l>
<l>Il bel nido ch'hai qui, vorresti in cielo.</l>
</lg>
<lg>
<l>Ma da lochi sì foschi</l>
<l>Drizza rapido l'ale</l>
<l>A la magion del mio bel Sol fatale;</l>
<l>Parti, parti dai boschi;</l>
<l>E s'albergar nel paradiso vuoi,</l>
<l>Il trovarai là ne' begli occhi suoi.</l>
</lg>
</lg>
</div2>

<div2 type="poesia">
<head><emph>La Primavera.</emph></head>
<salute><emph>Al signor Carlo Pascale</emph></salute>
<lg type="canzone ode">
<lg>
<l>Già nei celesti campi,</l>
<l>Luminoso bifolco,</l>
<l>Fa con aratro d'or lucido solco,</l>
<l>E coronato di soavi lampi</l>
<l>Il gran padre del giorno, autor fecondo,</l>
<l>Fa di maschia virtù gravido il mondo.</l>
</lg>
<lg>
<l>Dentro cuna di fiori</l>
<l>Sorge nascente aprile,</l>
<l>E muor cadente la stagion senile;</l>
<l>Treccian groppi di balli i nudi Amori,</l>
<l>Sorgon lieti danzando i pinti augelli,</l>
<l>Pennuti questi e faretrati quelli.</l>
</lg>
<lg>
<l>Accresciuti dal gelo</l>
<l>Che distillan dai monti,</l>
<l>Van con liquido piè correndo i fonti,</l>
<l>E dal carcer de' nembi uscito il cielo,</l>
<l>Mentre apre l'aria con serena chiave,</l>
<l>Sprigiona l'aura al mormorar soave.</l>
</lg>
<lg>
<l>Sugli erbosi tapeti</l>
<l>Flora bella e gradita</l>
<l>Tesse con ago d'or pompa fiorita;</l>
<l>Piovono in grembo a l'erbe i sonni lieti,</l>
<l>E di vaghezza e d'allegrezza intorno</l>
<l>Si veste il cielo e s'inghirlanda il giorno.</l>
</lg>
<lg>
<l>Ride Venere bella,</l>
<l>E con tacita forza</l>
<l>L'alme ad amar soavemente sforza;</l>
<l>Giove arride al suo riso, allegra stella,</l>
<l>E col suo cenno il pargoletto arciero</l>
<l>Dà ferma legge al procelloso impero.</l>
</lg>
<lg>
<l>Al suo biondo lavoro</l>
<l>L'industriosa pecchia,</l>
<l>Con esercito pinto, or s'apparecchia,</l>
<l>E con la bocca, ov'ha gli strali d'oro,</l>
<l>Suggendo va per li fioriti colli</l>
<l>Del soave licor l'ambrosie molli.</l>
</lg>
<lg>
<l>Partorisce la vite,</l>
<l>E i suoi parti dorati</l>
<l>Sono occhiuti germogli, occhi gemmati;</l>
<l>Stampan con piè d'argento orme fiorite</l>
<l>Serpeggiando i ruscelli in torte sponde,</l>
<l>Con roco mormorar di lucid'onde.</l>
</lg>
<lg>
<l>Con insegna vermiglia</l>
<l>Fuor de la siepe ombrosa</l>
<l>Sparsa d'auree granella esce la rosa,</l>
<l>E de l'Aurora inamorata figlia,</l>
<l>Qual se dicesse, “anch'io d'amore avvampo”,</l>
<l>Fa balenar tra le sue fronde un lampo.</l>
</lg>
<lg>
<l>Piange il vago usignuolo,</l>
<l>E par che voglia intanto</l>
<l>L'esequie al verno celebrar col pianto;</l>
<l>Si rammarica e duole, et il suo duolo,</l>
<l>Che di dolce pietà gli animi impiaga,</l>
<l>Scioglie in lingua d'amor tremola e vaga.</l>
</lg>
<lg>
<l>Rugge il fiero leone,</l>
<l>Non per furor che prende,</l>
<l>Ma per amor che di fervor l'accende;</l>
<l>E stimulato da pungente sprone,</l>
<l>Con muggito d'amor, tromba sonante,</l>
<l>Disfida il toro il suo rivale amante.</l>
</lg>
<lg>
<l>Sopra rigida cote</l>
<l>La velenosa biscia</l>
<l>L'antica spoglia rinovando striscia,</l>
<l>E con lubriche anella e varie rote,</l>
<l>Mentre in sibili ardenti esprime il core,</l>
<l>Sospiroso anelante arde d'amore.</l>
</lg>
<lg>
<l>Danza il timido cervo</l>
<l>Per le fiorite valli,</l>
<l>Ma sferzato d'amor forma quei balli,</l>
<l>E non più re, ma innamorato servo,</l>
<l>Di ramoso lavor cinto la fronte,</l>
<l>A la sete d'amor cerca la fonte.</l>
</lg>
<lg>
<l>Canta il pastor che vede</l>
<l>La sua tenera ninfa</l>
<l>Lavacro far di sua beltà la linfa,</l>
<l>E disciogliendo a le carole il piede,</l>
<l>Dà fiato a le sampogne, et è quel fiato</l>
<l>De' sospiri del cor nunzio infocato.</l>
</lg>
<lg>
<l>Chiara, fiorita e pura</l>
<l>Per tutto intorno appare</l>
<l>Giuno in ciel, Flora in terra, e Teti in mare;</l>
<l>E i suoi bei parti in vagheggiar Natura</l>
<l>Con alto vanto e con mirabil lode</l>
<l>Negli amori del mondo altiera gode.</l>
</lg>
</lg>
</div2>

<div2 type="poesia">
<head><emph>Alla rosa</emph></head>
<lg type="canzone ode">
<lg>
<l>O bellissima rosa,</l>
<l>De la terra e del ciel tenera figlia,</l>
<l>Tu da la siepe ombrosa</l>
<l>Verginella pudica esci vermiglia,</l>
<l>E sotto il vel de l'odorate frondi</l>
<l>Vergognosa leggiadra il capo ascondi.</l>
</lg>
<lg>
<l>Spargi allegre faville</l>
<l>Nel tuo lieto spuntar fresco e ridente,</l>
<l>E con bionde pupille</l>
<l>Vagheggiata vagheggi il sol nascente,</l>
<l>E de l'alba rivolta al chiaro viso,</l>
<l>Nel tuo vivo rossor sfavilli un riso.</l>
</lg>
<lg>
<l>Per tutto, ove tu nasci,</l>
<l>Suona tromba d'april musica l'ôra;</l>
<l>Nel cespo, ove ti pasci,</l>
<l>Viene balia d'amor l'umid'Aurora,</l>
<l>E con licor di rugiadoso argento,</l>
<l>Ti porge in coppa d'or fresco alimento.</l>
</lg>
<lg>
<l>Tu nei gemmati campi</l>
<l>Sei del volgo dei fior donna e reina;</l>
<l>E mentre accesa avvampi</l>
<l>Nel trono bel de l'intrecciata spina,</l>
<l>In maestà superba, in tutti i lati,</l>
<l>Folgoreggi fra l'erbe, occhio de' prati.</l>
</lg>
<lg>
<l>Hai di spine pungenti</l>
<l>Mille in difesa tua rigide schiere,</l>
<l>Che con armi nocenti</l>
<l>Guardano ognor le tue bellezze altiere,</l>
<l>E con applauso in tuo munito seggio</l>
<l>Hai da l'aure ministre almo corteggio.</l>
</lg>
<lg>
<l>Graziosa pittura</l>
<l>De la madre d'Amor nobile e degna,</l>
<l>Tu, di vergine pura</l>
<l>E di fido amator commune insegna,</l>
<l>Hai nel soave odor soave ardore,</l>
<l>E ne le spine tue strali d'amore.</l>
</lg>
<lg>
<l>Tu, de l'alma pittrice</l>
<l>Che colora le piagge almo lavoro,</l>
<l>Sei qual vaga fenice,</l>
<l>Ch'ha di porpora il manto e 'l capo d'oro;</l>
<l>E ne l'esser sì bella e vaga tanto,</l>
<l>Qual fenice hai di fior l'unico vanto.</l>
</lg>
</lg>
</div2>


<div2 type="poesia">
<head><emph>Al girasole</emph></head>
<lg type="canzone ode">
<lg>
<l>Oriolo di frondi,</l>
<l>Che con taciti moti</l>
<l>Di Natura fecondi,</l>
<l>Te stesso libri e te medesmo roti,</l>
<l>E con alterni e regolati segni</l>
<l>L'ore scorse dal Sol segni et insegni.</l>
</lg>
<lg>
<l>Polifemo novello,</l>
<l>Che nel tenero stelo</l>
<l>Volgi tremolo e bello</l>
<l>Un occhio al Sole et una luce al cielo,</l>
<l>E su l'erbette, ov'hai superba sede,</l>
<l>Per lui meglio osservar, ti levi in piede.</l>
</lg>
<lg>
<l>Tu ne l'esser sì grato,</l>
<l>E ne l'esser sì biondo,</l>
<l>Odorato, indorato,</l>
<l>Somigli il Sol, ch'in te si specchia al mondo,</l>
<l>E trasformato, in vagheggiarsi fiso</l>
<l>Nel tuo lucido fior sembra Narciso.</l>
</lg>
<lg>
<l>Tu fra la bella schiera</l>
<l>Del popolo fiorito,</l>
<l>Campion di primavera,</l>
<l>Vai di biondo lavor cinto e guernito,</l>
<l>E con vago color che gloria segna,</l>
<l>Trionfando del verno, alzi l'insegna.</l>
</lg>
<lg>
<l>Tu calchi i molli fasti</l>
<l>De' bei minuti fiori,</l>
<l>E come re sovrasti</l>
<l>Di grandezza e d'onor gli altri minori;</l>
<l>E figliuol de la terra oltra le piante</l>
<l>Sollevando la fronte, esci gigante.</l>
</lg>
<lg>
<l>Alzi il tenero collo,</l>
<l>Quando fuor l'orizzonte</l>
<l>Il bellissimo Apollo,</l>
<l>Coronata di rose, erge la fronte,</l>
<l>E con viva allegrezza emulo ardente,</l>
<l>Salutando la luce, esci ridente.</l>
</lg>
<lg>
<l>Pur se 'l lucido nume</l>
<l>Manca pallido al fine,</l>
<l>Tu con languido lume</l>
<l>Ne la morte di lui la fronte inchine,</l>
<l>E con la bocca de le frondi d'oro</l>
<l>Par che dichi anelando: “Io manco, io moro”.</l>
</lg>
<lg>
<l>Ma se cupido e vago</l>
<l>Hai desio di vedere</l>
<l>Un bel lume più vago</l>
<l>Di quel che splende in su l'oblique sfere,</l>
<l>Mira gli occhi di Lilla, e sì potrai</l>
<l>Vedere il Sol che non tramonta mai.</l>
</lg>
</lg>
</div2>

<div2 type="poesia">
<head><emph> La vita rustica.</emph></head>
<salute><emph>Al signor Giovanni Canale</emph></salute>
<lg type="canzone ode">
<lg>
<l>Non vo' di Clio la bellicosa lira,</l>
<l>Ma d'Euterpe animar bramo l'avena,</l>
<l>Quella che dolce spira</l>
<l>Da pacifico petto aura serena.</l>
<l>Or tu, rozza Camena,</l>
<l>Mentre accordar la piva oggi mi tocca,</l>
<l>Dolce fiato dal ciel spirami in bocca.</l>
</lg>
<lg>
<l>Chi prende a risvegliar guerriere corde,</l>
<l>O soffia in cavo rame aure canore,</l>
<l>Con tumulto discorde</l>
<l>Di battaglia mortal turba ogni core:</l>
<l>Ad incolto pastore,</l>
<l>Ch'è nel semplice cor pura colomba,</l>
<l>Spira terror, non armonia la tromba.</l>
</lg>
<lg>
<l>Io di cava sambuca armato il collo,</l>
<l>Cantar rustico stato oggi m'ingegno,</l>
<l>Ch'ancor rustico Apollo</l>
<l>In Anfriso accordò rustico legno,</l>
<l>E dal beato regno,</l>
<l>Per abitar fra pastorali squadre,</l>
<l>De l'olimpico dio discese il padre.</l>
</lg>
<lg>
<l>Prova requie tranquilla, ombra quieta,</l>
<l>Chi fra colli stanzando i giorni vive.</l>
<l>Gode un'anima lieta</l>
<l>Star fra lauri, fra palme, olmi et olive.</l>
<l>Ditele, aonie dive,</l>
<l>Voi che posate al mormorio de' fonti,</l>
<l>Che dolcezza e che pace è star ne' monti.</l>
</lg>
<lg>
<l>Mostra nunzio del cor fedele il volto,</l>
<l>Chiude in ruvido aspetto alma gentile</l>
<l>Chi tra capanne accolto,</l>
<l>Lungi da le città, ricovra umile</l>
<l>Ne le ville, non vile;</l>
<l>Fasto o pompa non cura o d'oro il manto,</l>
<l>Stima fumo la fama e vento il vanto.</l>
</lg>
<lg>
<l>Usa d'ispida lana aspro mantello,</l>
<l>Dentro rozzo coturno il piè ripone;</l>
<l>Ha di giunchi il cappello,</l>
<l>Regge con franca man rozzo bastone.</l>
<l>Qual selvaggio campione</l>
<l>Ha sempre il dì, per suo ristoro usato,</l>
<l>Di sampogna e di tasca il fianco armato.</l>
</lg>
<lg>
<l>Ei de le mandre regnator primiero,</l>
<l>In cambio di corona usa ghirlanda;</l>
<l>Con mansueto impero,</l>
<l>Senz'aver signoria, regge e comanda.</l>
<l>Ove sue leggi spanda,</l>
<l>De la sua canna ubidiente ai suoni,</l>
<l>Vanno popoli suoi tauri e montoni.</l>
</lg>
<lg>
<l>Contrario al suo voler ladro o nemico,</l>
<l>Fuor che 'l lupo e la volpe, altro non pave.</l>
<l>Verso il tenero amico</l>
<l>Mentita frode adulator non have;</l>
<l>Et al tempo soave,</l>
<l>S'augellini talor, se pesci inganna,</l>
<l>È la trappola sua l'esca e la canna.</l>
</lg>
<lg>
<l>Or trae d'irsute poppe esche vitali,</l>
<l>Tributari facendo a sé gli armenti,</l>
<l>Or con due ferri eguali</l>
<l>Va troncando talor velli crescenti,</l>
<l>Or ne' vasi bollenti</l>
<l>Stringe il tenero latte, or mille belle</l>
<l>Tesse a l'ombra gentil reti e fiscelle.</l>
</lg>
<lg>
<l>Non di dedala man fabriche altere,</l>
<l>Prove illustri de l'arte, ergendo stassi;</l>
<l>Ch'a poggiar su le sfere</l>
<l>Troppo a l'uomo qua giù gravano i sassi.</l>
<l>Di canne il tetto fassi,</l>
<l>E di palustre e morbidetta paglia,</l>
<l>Perché forse là su più lieve ei saglia.</l>
</lg>
<lg>
<l>Ozioso amator, non compra o merca</l>
<l>Da lascivo cantor musica fole;</l>
<l>Non ambisce e non cerca</l>
<l>Chi faceto nel dir lieto il console:</l>
<l>Smaltata di viole,</l>
<l>La sua scena è la piaggia erma e soletta,</l>
<l>L'augellin lo lusinga, il vento alletta.</l>
</lg>
<lg>
<l>Striduletti loquaci, i foschi grilli</l>
<l>Dolci chiamano a lui l'amiche notti;</l>
<l>Dorme i sonni tranquilli,</l>
<l>Non mai da rio timor turbati o rotti;</l>
<l>In tuguri et in grotti</l>
<l>Solcando de l'oblio l'umido gelo,</l>
<l>Per la porta del sonno entra nel cielo.</l>
</lg>
<lg>
<l>Prende dolce riposo, insin che 'l ballo</l>
<l>Il dipinto augelletto alza veloce.</l>
<l>Ode il fervido gallo,</l>
<l>Che la gioia del cor mostra a la voce,</l>
<l>E nel gaudio, feroce</l>
<l>Dibattendo le penne intorno al nido,</l>
<l>La venuta del sol mostra col grido.</l>
</lg>
<lg>
<l>Vede quante dal ciel perle e diamanti</l>
<l>L'alba nunzia d'amor larga dispensa;</l>
<l>Quante goccie stillanti</l>
<l>Cadono in bocca ai fior da l'alta mensa;</l>
<l>Perle trovar si pensa,</l>
<l>E mentre vuole impoverirne i fiori,</l>
<l>Le perle, che vedea, ritrova umori.</l>
</lg>
<lg>
<l>Semplicetti piacer, puri diletti,</l>
<l>Nel suo candido cor meta non hanno.</l>
<l>Gode in mezzo i fioretti,</l>
<l>Ne la cuna d'april, bambino l'anno.</l>
<l>Sgombro fuor d'ogni affanno</l>
<l>Sente i zefiri dolci, e lieti e belli</l>
<l>Serafini de l'aria o degli augelli.</l>
</lg>
<lg>
<l>Lieto giubila poi ch'irsuta e bionda</l>
<l>Mira stridula uscir l'amata spica.</l>
<l>O che vista gioconda</l>
<l>Gli apporta in campo allor Cerere amica!</l>
<l>Per la campagna aprica</l>
<l>Da le rigide ariste alte e mature</l>
<l>De le fatiche sue miete l'usure.</l>
</lg>
<lg>
<l>Ecco poi su l'autunno egli si vede</l>
<l>Spogliar la vite in braccio a l'olmo amante;</l>
<l>E con gemino piede</l>
<l>Ne' tini calpestar l'uva stillante,</l>
<l>Perché, dolce e spumante,</l>
<l>Col suo bell'ostro che cagiona il riso,</l>
<l>L'allegrezza del cor pinga nel viso.</l>
</lg>
<lg>
<l>Vede l'anno incurvar sotto il gran peso</l>
<l>De la debole età, rugoso e stanco;</l>
<l>D'Austro e da Borea offeso</l>
<l>Di pruine e di ghiacci asperso e bianco.</l>
<l>Sul legno appoggia il fianco,</l>
<l>E ragiona fra sé con questo accento:</l>
<l>“S'è di ferro l'età, come è d'argento?”.</l>
</lg>
<lg>
<l>Spesso l'ampia città mira dal monte,</l>
<l>E gli sembra un Egeo veder risorto.</l>
<l>Dice, stupido in fronte:</l>
<l>“Là vedo il mar, ma non ritrovo il porto.</l>
<l>Qual meraviglia ho scorto!</l>
<l>Un gonfio mar quella città mi pare;</l>
<l>Questo il porto sarà, se quello è il mare”.</l>
</lg>
<lg>
<l>Ivi regna la corte, ove la piuma,</l>
<l>A chi sonno desia, spina si face.</l>
<l>Là si rode e consuma</l>
<l>In mezzo agli agi altrui l'invidia audace;</l>
<l>Là fra turba mendace,</l>
<l>Porgendo ai vani ambiziosa laude,</l>
<l>Mascherata d'amor regna la fraude.</l>
</lg>
<lg>
<l>Ahi!che giova al signor l'esca reale,</l>
<l>S'ivi insidia di morte asconde il reo?</l>
<l>Mesce l'onda letale</l>
<l>Nel bel licor, che distillò Lieo.</l>
<l>Senza tosco leteo,</l>
<l>Qui la ghianda e 'l ruscel, limpido e puro,</l>
<l>È bevanda fedel, cibo sicuro.</l>
</lg>
<lg>
<l>Ivi ingordo signor che l'Indie ha corso,</l>
<l>Sopra cumuli d'or, china la testa,</l>
<l>Numera l'or, no 'l corso</l>
<l>Che di sua vita a terminar li resta;</l>
<l>Ecco al fine s'appresta,</l>
<l>E ritrovasi al fin sopra il tesoro,</l>
<l>Con la chioma d'argento, in mezzo a l'oro.</l>
</lg>
<lg>
<l>Sì vorace desio, sì ingordo affetto</l>
<l>In selvaggio cultor l'alma non rode:</l>
<l>Sotto un povero tetto,</l>
<l>Con la cara famiglia allegro ei gode;</l>
<l>Poi con amica lode,</l>
<l>A la debile età giungendo al fine,</l>
<l>La bianchezza del cor mostra nel crine.</l>
</lg>
<lg>
<l>Usi tumido cor morbide vesti,</l>
<l>Di profumi sabei diffuse e sparte:</l>
<l>Sono lacci contesti</l>
<l>Quelle seriche fila, opre de l'arte,</l>
<l>Là dove a parte a parte</l>
<l>Un vano cor d'ambizione spinto,</l>
<l>Da la superbia sua rimane avvinto.</l>
</lg>
<lg>
<l>Fuor da' bombici suoi ricca testura</l>
<l>Tragge industre talor rozzo villano;</l>
<l>Ma la schiva e non cura,</l>
<l>Come pompa d'un cor fallace e vano,</l>
<l>Come lavor profano:</l>
<l>“Fra pompe”, ei dice, “a la città t'invio;</l>
<l>Va', liga altrui, ch'io libertà desio”.</l>
</lg>
<lg>
<l>Segna il corso mortal con lungo giro,</l>
<l>E la via de la vita ei sano varca;</l>
<l>A l'estremo sospiro</l>
<l>Pigra e tarda per lui giunge la Parca,</l>
<l>Sciolta, libera e scarca.</l>
<l>Così bella di morte acquista forma,</l>
<l>Che tu dubbio non sai se mora o dorma.</l>
</lg>
</lg>
</div2>


<div2 type="poesia">
<head><emph>Alla vita solitaria</emph></head>
<lg type="canzone ode">
<lg>
<l>O tre volte beato</l>
<l>Chi t'abbraccia col cor, rustica vita;</l>
<l>Tu con soave stato</l>
<l>Mantieni l'uomo in libertà gradita,</l>
<l>E nemica di guerra,</l>
<l>Compagna sei de l'innocenza in terra.</l>
</lg>
<lg>
<l>Tu qual cielo terreno</l>
<l>Per angeli hai nel grembo alati augelli,</l>
<l>Che nel tempo sereno</l>
<l>Tesson groppi d'amor canori e belli,</l>
<l>E con alterni cori</l>
<l>Carolando tra fior sembrano amori.</l>
</lg>
<lg>
<l>Per te fra questi colli,</l>
<l>Scompagnato da' fasti, io vivo in festa;</l>
<l>E su l'erbette molli</l>
<l>Ogni cura bandisco al cor molesta,</l>
<l>E sotto ombroso alloro</l>
<l>Godo lunge da l'or l'età de l'oro.</l>
</lg>
<lg>
<l>Qui turbator di pace,</l>
<l>Strepito popolar non odo o sento,</l>
<l>Ma, limpida e fugace,</l>
<l>Tra sassi mormorar l'onda d'argento,</l>
<l>Che la lucida lingua</l>
<l>Par che figlia del sonno apra e distingua.</l>
</lg>
<lg>
<l>Abiti la cittate</l>
<l>Ambizioso cor d'ombra d'onore,</l>
<l>Ch'io ne la povertate</l>
<l>Ricco trovo il desio, satollo il core,</l>
<l>E sotto il rezzo estivo</l>
<l>M'è cibo il latte, e m'è bevanda il rivo.</l>
</lg>
<lg>
<l>Là teme il re potente</l>
<l>Bever nel vaso d'or l'onda di Lete.</l>
<l>Qui presso il rio corrente</l>
<l>Sicuro ammorza ogni pastor la sete;</l>
<l>A l'ombra posa, e l'ombra</l>
<l>Di soave piacer l'alma gl'ingombra.</l>
</lg>
<lg>
<l>Qui la froda e l'inganno</l>
<l>È di semplice man scherzo gradito;</l>
<l>Qui l'insidie si fanno</l>
<l>Di torti nodi in laberinto ordito,</l>
<l>Per inescar tra vepri</l>
<l>Paurose damme e timidette lepri.</l>
</lg>
<lg>
<l>Qui la bellica tromba</l>
<l>Non viene arguta a spaventar le menti,</l>
<l>Che dal letto a la tomba,</l>
<l>Risvegliando l'ardir, porta le genti.</l>
<l>Ma, sgombrando ogni noia,</l>
<l>Spira musico legno aura di gioia.</l>
</lg>
<lg>
<l>Qui superbo non spira</l>
<l>Mai di tumido fasto Euro vagante,</l>
<l>Ma vezzosetto gira</l>
<l>Su le penne de' fior Zefiro amante</l>
<l>Tra mille piante e mille</l>
<l>Ombre fresche, antri foschi, onde tranquille.</l>
</lg>
<lg>
<l>Qui lusinghiera lode</l>
<l>Non empie altrui di vanità l'orecchio;</l>
<l>E senz'occulta frode</l>
<l>Qui la fronte è del cor limpido specchio;</l>
<l>E quel che chiude il core,</l>
<l>Semplicetta la bocca esprime fore.</l>
</lg>
<lg>
<l>Qui nel silenzio impara</l>
<l>Devoto spirto a ragionar col Cielo;</l>
<l>E fra l'ombre rischiara</l>
<l>Dei ciechi affetti il nubiloso velo;</l>
<l>E da cupo recesso,</l>
<l>Perch'in Dio s'avvicini, erge se stesso.</l>
</lg>
<lg>
<l>Qui rota allegro il giorno,</l>
<l>Né di nembo o d'orror giamai s'appanna;</l>
<l>Qui suda l'aria intorno</l>
<l>Prezioso licor di dolce manna,</l>
<l>Che la bocca gioconda</l>
<l>Apre ai teneri fior chiave feconda.</l>
</lg>
<lg>
<l>Solitudine amata,</l>
<l>Le bell'ombre ch'hai tu, son puri lumi,</l>
<l>Che ne l'età dorata</l>
<l>Fosti stanza et albergo ai sommi numi,</l>
<l>Onde chi vive in selve,</l>
<l>S'assomiglia agli dei, non a le belve.</l>
</lg>
</lg>
</div2>

<div2 type="poesia">
<head><emph>Al melogranato</emph></head>
<lg type="canzone ode">
<lg>
<l>O piropo de' campi,</l>
<l>Ch'emulando la rosa,</l>
<l>Nel tesor di Natura ardi et avvampi,</l>
<l>E con bocca focosa,</l>
<l>Par che muto ragioni, e quante belle</l>
<l>Hai faville d'amor, tante hai favelle.</l>
</lg>
<lg>
<l>Tu con vago cimiero,</l>
<l>Ch'hai di porpora tinto,</l>
<l>Sorgi in campo di fior molle guerriero,</l>
<l>E di foco dipinto,</l>
<l>Sfidi il gelido verno, e mentre t'armi,</l>
<l>Ne le spine ch'hai tu, dimostri l'armi.</l>
</lg>
<lg>
<l>Tu fenice de' colli,</l>
<l>Col natale de l'anno</l>
<l>Rinascendo più bello, il capo estolli,</l>
<l>Ove i rami ti fanno</l>
<l>Glorioso corteggio, e in bel lavoro</l>
<l>La spoglia hai d'ostro, e la corona hai d'oro.</l>
</lg>
<lg>
<l>Sopra trono di frondi</l>
<l>Reggi popol minuto</l>
<l>Di vermigli granelli, orbi giocondi;</l>
<l>A ragion t'è dovuto</l>
<l>Il bel nome di re, ch'in vari segni,</l>
<l>Ne le celle ch'hai tu, dimostri regni.</l>
</lg>
<lg>
<l>Per dar vita a' tuoi parti,</l>
<l>Che son molli rubini,</l>
<l>Pellicano d'amor, t'apri in due parti;</l>
<l>E 'n due brevi confini,</l>
<l>Da materna pietà venendo meno,</l>
<l>Mostri lacero il fianco, aperto il seno.</l>
</lg>
<lg>
<l>In te schiera volante</l>
<l>Di solleciti Amori</l>
<l>Sugge d'aureo licor manna stillante.</l>
<l>In te Zefiro e Clori</l>
<l>Scherzan placidi e belli, e intorno al viso,</l>
<l>Ch'in tal forma cangiasti, apreno un riso.</l>
</lg>
<lg>
<l>Quanti piccioli e belli,</l>
<l>Graziosi e stellanti,</l>
<l>Chiudi tu globi dolci, aurei granelli,</l>
<l>Tanti cori d'amanti,</l>
<l>In compendio bellissimo ristretto,</l>
<l>Possiede Lilla mia nel bianco petto.</l>
</lg>
</lg>
</div2>

<div2 type="poesia">
<head><emph>Al pensiero</emph></head>
<lg type="canzone ode">
<lg>
<l>Occhio interno de l'alma,</l>
<l>Che non mirato miri,</l>
<l>E senza moto aver, ti movi e giri,</l>
<l>E con vista lincea, dove risplendi,</l>
<l>L'invisibile ancor visibil rendi.</l>
</lg>
<lg>
<l>Nasci a pena concetto,</l>
<l>E cresciuto in un punto,</l>
<l>Partorisci il desio, con cui vai giunto;</l>
<l>E volando senz'ali, in spazio poco,</l>
<l>Senza loco mutar, scorri ogni loco.</l>
</lg>
<lg>
<l>Precorrendo la voce,</l>
<l>Con efficaci segni</l>
<l>L'usanza altrui del ragionare insegni,</l>
<l>E scorgendo la man con muti detti,</l>
<l>Fra caratteri in carte apri i concetti.</l>
</lg>
<lg>
<l>Dal giudizio profondo,</l>
<l>Qual da cupo recesso,</l>
<l>Sopra l'ali del senno ergi te stesso.</l>
<l>Et a l'alta ragion, di cui sei duce,</l>
<l>Fra le tenebre ancor mostri la luce.</l>
</lg>
<lg>
<l>Fabbro d'alte chimere,</l>
<l>Senza base o sostegno</l>
<l>Edifici stupendi alzi a l'ingegno.</l>
<l>E mirabil ne l'opre entro la mente,</l>
<l>In fare il tutto hai per materia il niente.</l>
</lg>
<lg>
<l>Faticoso ne l'ozio</l>
<l>Il discorso aguzzando,</l>
<l>Da terra al ciel vai l'intelletto alzando,</l>
<l>E a contemplar quanto ha Natura ascoso,</l>
<l>Penetrando furtivo, entri bramoso.</l>
</lg>
<lg>
<l>Invisibil tesoro</l>
<l>Sopra ogn'altro pregiato</l>
<l>Stai ne l'arca del cor chiuso e celato.</l>
<l>E nel ciel de la mente accesa e bella,</l>
<l>Or sembri fissa et or vagante stella.</l>
</lg>
<lg>
<l>Fai vicino il distante,</l>
<l>Fai presente il futuro,</l>
<l>L'ombre estinte ravvivi entro l'oscuro.</l>
<l>E nel ben, che vietato altrui dispensi,</l>
<l>Con tue frodi ingegnose inganni i sensi.</l>
</lg>
<lg>
<l>Repentino discorso,</l>
<l>Mentre libero vai,</l>
<l>Prescritta meta al tuo vagar non hai.</l>
<l>Né stanchezza t'affrena o rende manco,</l>
<l>Ma sormonti nel ciel spedito e franco.</l>
</lg>
<lg>
<l>Lusinghiero fallace,</l>
<l>Or sereni et alletti,</l>
<l>Or conturbi e contristi i propri affetti.</l>
<l>E ne l'antro del cor sembrando un'Eco,</l>
<l>Parli muto, odi sordo, e vedi cieco.</l>
</lg>
<lg>
<l>Or qual torto Meandro,</l>
<l>Fra' tuoi dubbi successi,</l>
<l>A te medesmo un laberinto intessi;</l>
<l>Or qual serico verme, onde t'involi,</l>
<l>Dal tuo carcer natio libero voli.</l>
</lg>
<lg>
<l>Or cadendo risorgi</l>
<l>Meraviglioso al mondo,</l>
<l>Et or cadi sorgendo Anteo secondo,</l>
<l>E qual Idra novella altrui molesta,</l>
<l>Pullulando recciso, ergi la testa.</l>
</lg>
<lg>
<l>Or focoso guerriero,</l>
<l>Con orgogliosi fasti,</l>
<l>Senz'offender altrui pugni e contrasti,</l>
<l>E, innocente omicida, armato inerme,</l>
<l>Mostri saldo valor con forze inferme.</l>
</lg>
<lg>
<l>Scopri a l'egro assetato</l>
<l>Il zampillante rivo,</l>
<l>Con soave cader limpido e vivo,</l>
<l>Racconsoli gli amanti, e 'l bel che furi,</l>
<l>Su la tela del cor pingi e figuri.</l>
</lg>
<lg>
<l>Grazioso pittore</l>
<l>Con industria gentile</l>
<l>Dipingi in mezzo al verno aria d'aprile;</l>
<l>E con erbette imaginate e finte,</l>
<l>Mille forme diverse apri dipinte.</l>
</lg>
<lg>
<l>Rendi sazio il digiuno,</l>
<l>E liberale amico,</l>
<l>Fai ne la povertà ricco il mendico.</l>
<l>Ogni cosa prometti e, mentre fingi,</l>
<l>Tutto vuoi, molto abbracci, e nulla stringi.</l>
</lg>
</lg>
</div2>


<div2 type="poesia">
<head><emph>Al sonno</emph></head>
<lg type="canzone ode">
<lg>
<l>Cittadino letale,</l>
<l>Che dentro oscuro nembo</l>
<l>Coverto a Pasitea risiedi in grembo.</l>
<l>Et infuse d'oblio movendo l'ale,</l>
<l>Mentre spande la notte i pigri vanni,</l>
<l>Fra papaveri molli i lumi appanni.</l>
</lg>
<lg>
<l>Graziosa quiete,</l>
<l>Che con negri licori</l>
<l>Tranquilli i petti e raddolcisci i cori;</l>
<l>E tessendo fra l'ombre umida rete</l>
<l>Di fredde nubi e di vapori densi,</l>
<l>Fai, con dolce ingannar, preda de' sensi.</l>
</lg>
<lg>
<l>Tenebroso custode,</l>
<l>Che con due chiavi algenti</l>
<l>Serri al nostro veder gli usci lucenti,</l>
<l>E con soave e dilettosa frode</l>
<l>Di pacifico oblio, tenace e forte,</l>
<l>Mostri, dentro il dormir, che cosa è morte.</l>
</lg>
<lg>
<l>Carceriero soave,</l>
<l>Che con gelidi nodi</l>
<l>Dentro i ceppi de l'ozio i membri annodi;</l>
<l>E di tenebre cinto, umido e grave,</l>
<l>Ogni cura mordace ai petti accolta</l>
<l>In sepolcro d'oblio tieni sepolta.</l>
</lg>
<lg>
<l>Taciturno pittore,</l>
<l>Che fallace e mentita</l>
<l>Fai la morte apparir dentro la vita;</l>
<l>E con freddo pennel d'alto sopore</l>
<l>La sembianza di lei sì ombrando vai,</l>
<l>Che par morto quel volto, ove tu stai.</l>
</lg>
<lg>
<l>Messaggiero fugace,</l>
<l>Che gradito e giocondo</l>
<l>Sei nel riposo e nel silenzio al mondo,</l>
<l>E nemico di guerra, autor di pace</l>
<l>Degli egri affetti in mitigar la salma,</l>
<l>Dai forza al corpo e dai riposo a l'alma.</l>
</lg>
<lg>
<l>Vieni, placido sonno,</l>
<l>E con ramo d'olivo,</l>
<l>Che di Lete bagnar suoli nel rivo,</l>
<l>Ai sensi miei che riposar non ponno</l>
<l>Spargi stille sognanti, ond'io pietosa,</l>
<l>Combattuto d'amor, trovi in te posa.</l>
</lg>
<lg>
<l>Le palpebre mi serra,</l>
<l>Porte amare, onde solo</l>
<l>A l'uscir del mio pianto entra il mio duolo.</l>
<l>E in acquetar mia tempestosa guerra</l>
<l>Fammi veder, perch'il mio cor console,</l>
<l>Fra le tenebre tue, lieto il mio Sole.</l>
</lg>
</lg>
</div2>

<div2 type="poesia">
<head><emph>Al sogno</emph></head>
<lg type="canzone ode">
<lg>
<l>Tu che voli e derivi</l>
<l>Da le porte del Corno, umido messo,</l>
<l>E dai letali rivi</l>
<l>Porti infuse d'umor le penne spesso,</l>
<l>Svelati a me nel tuo velar profondo,</l>
<l>E dimmi pur quel che tu sei nel mondo.</l>
</lg>
<lg>
<l>Ingegnoso pittore,</l>
<l>Che fai vero parer quel che tu fingi,</l>
<l>E con falso colore</l>
<l>Mille imagini guaste altrui dipingi,</l>
<l>E con arte mentita entro la notte</l>
<l>Sei fallace espressor d'ombre corrotte.</l>
</lg>
<lg>
<l>Novo camaleonte,</l>
<l>Che prendi qualità da vari oggetti,</l>
<l>Proteo ch'in varia fronte</l>
<l>Prendi nel tuo mentir diversi aspetti,</l>
<l>E da fosco vapor torbido nasci</l>
<l>Dentro l'orrore, e sol d'error ne pasci.</l>
</lg>
<lg>
<l>Peregrin fuggitivo,</l>
<l>Ch'or vai nel mondo, or fuor del mondo errante,</l>
<l>E d'esistenza privo,</l>
<l>Sei fra l'ombre notturne ombra vagante,</l>
<l>Che con finto apparir, con vario gioco</l>
<l>Per tutto scorri, e senza loco hai loco.</l>
</lg>
<lg>
<l>Mostruosa Chimera,</l>
<l>Che duo contrari in un soggetto aggiungi,</l>
<l>E con strana maniera,</l>
<l>Quando ne stai vicin, ne stai da lungi;</l>
<l>E dentro ombrate e simulate forme</l>
<l>Rendi più desto l'uom quando più dorme.</l>
</lg>
<lg>
<l>Argo cieco et insano,</l>
<l>Che con torbide luci intendi e miri,</l>
<l>Fantasma ignudo e vano,</l>
<l>Che senza moto ancor ti movi e giri,</l>
<l>E con falso apparir mostri apparente</l>
<l>Il confuso e 'l distinto entro la mente.</l>
</lg>
<lg>
<l>Oracolo fallace,</l>
<l>Che senza lingua e senza voce hai voce,</l>
<l>E in silenzio loquace</l>
<l>Palesi altrui ciò che li giova o noce,</l>
<l>E mendace indovin fra larve oscure</l>
<l>Prendi a vaticinar cose future.</l>
</lg>
<lg>
<l>Torbida e fosca imago</l>
<l>Che turbi i sonni e che spaventi i sensi,</l>
<l>Potente e fiero mago,</l>
<l>Che togli e rubbi altrui quel che dispensi:</l>
<l>Nulla sei tu, che chi ti crede è molto</l>
<l>Di te, che vano sei, più vano e stolto.</l>
</lg>
</lg>
</div2>


<div2 type="poesia">
<head><emph>All´inchiostro</emph></head>
<lg type="canzone ode">
<lg>
<l>Balsamo de la gloria,</l>
<l>Onde perpetua avvampa</l>
<l>Nel bel tempio d'onor l'accesa lampa;</l>
<l>Luce de la memoria,</l>
<l>Che le nubi di Lete a par del giorno</l>
<l>Col tuo nero color rischiari intorno.</l>
</lg>
<lg>
<l>Preziosa tintura,</l>
<l>Benché torbida appari,</l>
<l>D'ignoranza volgar l'ombre rischiari;</l>
<l>Notte ombrosa et oscura,</l>
<l>Sopra il ciel de le carte hai tante stelle,</l>
<l>Quante lettere fai distinte e belle.</l>
</lg>
<lg>
<l>Tenebroso licore,</l>
<l>Pasci e ammorzi ogni brama</l>
<l>A chi sete ha d'onor, fame ha di fama.</l>
<l>Pregiatissimo umore,</l>
<l>Per li libri scorrendo alta e gioconda</l>
<l>Germogliar fai d'onor messe feconda.</l>
</lg>
<lg>
<l>Nero sì, ma pregiato,</l>
<l>Gocciolando derivi</l>
<l>Da quei ch'apre la gloria eterni rivi;</l>
<l>Fosco sì, ma lodato</l>
<l>Per le penne più dotte, a parte a parte</l>
<l>Gemme d'alta virtù semini in carte.</l>
</lg>
<lg>
<l>Le parole fugaci,</l>
<l>Dentro candidi fogli,</l>
<l>Fra' caratteri tuoi stringi e raccogli,</l>
<l>E con linee vivaci,</l>
<l>Or dipinti, or descritti in muti detti,</l>
<l>A la vista, a la mente apri concetti.</l>
</lg>
<lg>
<l>Fai vicino il remoto,</l>
<l>Il lontan fai presente,</l>
<l>Et il morto parlar fai col vivente.</l>
<l>Rendi noto l'ignoto,</l>
<l>E miracol de l'arte, al chiaro e al bruno</l>
<l>Fai presente in più luoghi esser ciascuno.</l>
</lg>
<lg>
<l>Tu qual indice nera,</l>
<l>Con paragone industre,</l>
<l>Di dottrina mostrar fai l'oro illustre.</l>
<l>Tu qual ricca miniera</l>
<l>Arricchisci gl'ingegni, e tanto sai,</l>
<l>Che de l'Arte Natura emula fai.</l>
</lg>
<lg>
<l>Mentre in carte dipingo</l>
<l>Quel bel viso giocondo,</l>
<l>Che nel centro del cor dipinto ascondo,</l>
<l>Mentre audace m'accingo</l>
<l>Ad impresa sì grande, ov'io la mostro,</l>
<l>Siimi tu per color lodato inchiostro.</l>
</lg>
</lg>
</div2>

<div2 type="poesia">
<head><emph>La rosa bianca</emph></head>
<salute><emph>Al signor Scipion Teodoro</emph></salute>
<lg type="canzone ode">
<lg>
<l>Volate, o cigni, in su l'aonie sponde,</l>
<l>Con franche penne a celebrar la rosa,</l>
<l>Che biancheggiando in su le molli fronde,</l>
<l>Fa di pura onestà mostra pomposa.</l>
</lg>
<lg>
<l>Lasciate omai più di cantar quel fiore</l>
<l>Che la madre d'Amor col sangue ha pinto,</l>
<l>Ch'ogni sua spina in saettarvi il core,</l>
<l>Di veleno lascivo è sparso e tinto.</l>
</lg>
<lg>
<l>Questa sola è dei fior donna e reina,</l>
<l>Di Natura e d'amor pompa e decoro,</l>
<l>Ch'inalzando la regia entro la spina,</l>
<l>Ha la veste d'argento e 'l capo d'oro.</l>
</lg>
<lg>
<l>Con le porpore sue cedale intanto</l>
<l>La vermiglia de' campi emula intorno:</l>
<l>Che l'ostro suo, che le servì di vanto,</l>
<l>Per minio poi le servirà di scorno.</l>
</lg>
<lg>
<l>A la candida omai, qual serva umile,</l>
<l>Pieghi in segno d'onor l'umida fronte,</l>
<l>E fra il minuto popolo d'aprile</l>
<l>Lei vagheggi Narciso e fugga il fonte.</l>
</lg>
<lg>
<l>Mano audace non sia fra i lussi impura</l>
<l>Che profani cogliendo un fior sì eletto,</l>
<l>Sia di vergine dea delizia e cura,</l>
<l>Che n'intrecci la chioma e fregi il petto.</l>
</lg>
<lg>
<l>Biondo e vergine crin se n'orni solo,</l>
<l>Schietta e tenera man di lei sia degna,</l>
<l>E casto al mondo et innocente stuolo</l>
<l>Sì bella inalzi, e trionfale insegna.</l>
</lg>
<lg>
<l>Rugiadose le stelle escano in cielo,</l>
<l>Quando l'ombra notturna il mondo appanna,</l>
<l>E nel suo fresco e pellegrino stelo</l>
<l>Dai canali del ciel piovano manna.</l>
</lg>
<lg>
<l>Deh, narratemi voi, castalie dive,</l>
<l>Or che spunta dal mar l'alba novella,</l>
<l>Come nevi acquistò sì molli e vive</l>
<l>Questa vaga d'april canuta stella.</l>
</lg>
<lg>
<l>Già la dea de le nubi in giù discesa,</l>
<l>Per le lucide vie ratta veniva,</l>
<l>E la bell'alba in Oriente ascesa,</l>
<l>Le ricche porte e le fenestre apriva.</l>
</lg>
<lg>
<l>Oh!come belli a quel diurno lampo</l>
<l>Rotar le piume i suoi fastosi augelli,</l>
<l>Che passeggiando in su l'aereo campo</l>
<l>Traeano il carro suo pomposi e belli.</l>
</lg>
<lg>
<l>Iva innanzi al suo trono Iri dipinta,</l>
<l>Movendo il piè su l'incarnata mole,</l>
<l>E di mille color l'aria dipinta,</l>
<l>Facea di sua beltà ridere il Sole.</l>
</lg>
<lg>
<l>Mille apria da la fronte occhi odorati</l>
<l>Al suo lieto passaggio Isi gioconda.</l>
<l>Giubilavano i campi, e in mezzo i prati</l>
<l>Era Zefiro tromba, organo l'onda.</l>
</lg>
<lg>
<l>Quando i lumi chinò dal curvo nembo</l>
<l>De l'olimpico dio l'occhiuta sposa,</l>
<l>E vide poi su lo spinoso grembo</l>
<l>Pallidetta languir l'idalia rosa.</l>
</lg>
<lg>
<l>“Come, come”, dicea, “pallido, essangue,</l>
<l>Fior sì bello colà languir si vede!</l>
<l>Ti darò stampe eterne anch'io di sangue,</l>
<l>Ma fia sangue del petto, e non del piede”.</l>
</lg>
<lg>
<l>Mossa allor da pietà fra l'auree spoglie</l>
<l>Rimosse il vel da le mammelle intatte,</l>
<l>E su l'aperte e lividette foglie</l>
<l>Da le poppe stillò goccie di latte.</l>
</lg>
<lg>
<l>A quel latteo licor ch'in ciel si beve,</l>
<l>La sua tenera bocca il fiore aprio:</l>
<l>Prende – o novo stupor! – forma di neve;</l>
<l>E biancheggiante in su la spina uscio.</l>
</lg>
</lg>
</div2>

<div2 type="poesia">
<head><emph>L´Està</emph></head>
<salute><emph>Al signor D. Fabrizio Sanfelice</emph></salute>
<lg type="canzone ode">
<lg>
<l>Dal Zodiaco stellato</l>
<l>Il Leone del ciel sì fiero avvampa,</l>
<l>Che con piede infocato</l>
<l>Orme accese di foco in aria stampa,</l>
<l>E con alito ardente intorno spira</l>
<l>Baleni di furor, fulmini d'ira.</l>
</lg>
<lg>
<l>Ne la febre cocente</l>
<l>De l'estivo calor languisce il Sole,</l>
<l>E qual egro dolente,</l>
<l>Con pigro e tardo corso andarne sole;</l>
<l>E nel lento girar che fa d'intorno,</l>
<l>Noioso rende et importuno il giorno.</l>
</lg>
<lg>
<l>Non s'ode aura che spiri</l>
<l>Con soave garrir tra fronda e fronda,</l>
<l>E con tremoli giri</l>
<l>Scherzar coi rami e festeggiar con l'onda,</l>
<l>Perché dal sol che vibra ardenti strali</l>
<l>Le fur tarpate e consumate l'ali.</l>
</lg>
<lg>
<l>Polverosi anelanti</l>
<l>I celesti licor bramano i prati,</l>
<l>E con bocche spiranti</l>
<l>Stanno i pallidi fior tutti assetati;</l>
<l>E l'arsiccio terren per ogni colle</l>
<l>Fervido avvampa, e sospiroso bolle.</l>
</lg>
<lg>
<l>L'argentato ruscello,</l>
<l>Che 'l bel gelido piè mosse fugace,</l>
<l>E limpidetto e bello</l>
<l>Con roco mormorar corse vivace,</l>
<l>Or muto, infermo, affaticato e lasso,</l>
<l>A pena stende il cristallino passo.</l>
</lg>
<lg>
<l>Negli ariditi campi</l>
<l>Non sa pasco trovar lanosa greggia,</l>
<l>E dagli estivi lampi</l>
<l>Saettato e percosso il mar lampeggia,</l>
<l>E de' teneri fior vedova ogni erba,</l>
<l>Il primiero color più non riserba.</l>
</lg>
<lg>
<l>Forse novo Fetonte</l>
<l>Regge il carro del dì fuor d'ogni cura?</l>
<l>Che da l'ampio orizzonte</l>
<l>Manda sì grave e sì vorace arsura,</l>
<l>E col fervor de' suoi focosi lumi</l>
<l>Asciuga i fonti et assorbisce i fiumi.</l>
</lg>
<lg>
<l>O pur cinto di foco</l>
<l>Il gran fabbro di Lenno al mondo uscito,</l>
<l>Diffonde in ogni loco</l>
<l>Infiammato d'ardor l'incendio ardito?</l>
<l>O con novo stupor d'intorno acceso,</l>
<l>Il sublime elemento è in giù disceso?</l>
</lg>
<lg>
<l>Tu che reggi e che movi</l>
<l>De le nubi il dominio, altera Giuno,</l>
<l>Larga e prodiga piovi,</l>
<l>Et ammorza un calor tanto importuno,</l>
<l>E versa fuor con disusate foggie</l>
<l>Da l'aeree campagne umide pioggie.</l>
</lg>
</lg>
</div2>

<div2 type="poesia">
<head><emph>L´Autunno</emph></head>
<salute><emph>All´Illustriss. Sig. Don Giorgio De´ Monti Marchese di Corigliano</emph></salute>
<lg type="canzone ode">
<lg>
<l>Lascia Cerere i campi e lieta in vista</l>
<l>Già Pomona ritorna, ebra e ridente.</l>
<l>Già le pompe sue spente</l>
<l>Da l'arsura del sol la terra acquista,</l>
<l>E il rettor de la luce in trono adorno</l>
<l>Ne la lance d'Astrea misura il giorno.</l>
</lg>
<lg>
<l>Già de le torti viti il re fecondo,</l>
<l>Ch'adorno il petto ha di macchiate pelli,</l>
<l>Di pampani novelli</l>
<l>Sul carro inghirlandato esce giocondo,</l>
<l>E fa ne' vasi di bel mosto tinti</l>
<l>Stillar rubini e gocciolar giacinti.</l>
</lg>
<lg>
<l>Segue lui ne l'andar, veglio tremante,</l>
<l>Sovra pigro destrier l'ebro Sileno,</l>
<l>Che di gioia ripieno</l>
<l>Colma le tazze di lieo spumante;</l>
<l>E quel lascivo e sfavillante riso,</l>
<l>Ch'allegrezza è del cor, mostra nel viso.</l>
</lg>
<lg>
<l>Van con tremolo andar, pendole e belle,</l>
<l>Mosse ai fiati del ciel l'uve gioconde,</l>
<l>Ch'entro un cielo di fronde</l>
<l>Fanno ingiuria ai piropi, onta a le stelle,</l>
<l>E palesano altrui, perché le coglia,</l>
<l>Ch'hanno dolce l'umor, molle la spoglia.</l>
</lg>
<lg>
<l>Già l'avaro cultor mirando i parti</l>
<l>De le viti ritorte esser nel fine,</l>
<l>Sparsi d'umide brine,</l>
<l>Lascia i tori vagar liberi e sparti,</l>
<l>Né col vomere adunco, ai solchi eletto,</l>
<l>A la madre commun lacera il petto.</l>
</lg>
<lg>
<l>Ei vedendo spuntar de l'alba il lampo,</l>
<l>Scala lunga et aguzza erge e sostiene;</l>
<l>Giubilando poi viene</l>
<l>Ove colmo di viti ombreggia il campo,</l>
<l>E la gioia del cor mostrando in fronte,</l>
<l>Col rimbombo del corno assorda il monte.</l>
</lg>
<lg>
<l>Chi spogliando le viti empie le ceste,</l>
<l>E dagli alberi in giù calar le suole;</l>
<l>Chi poi danze e carole</l>
<l>Va tessendo con piè, leggiere e preste;</l>
<l>E bevendo nel vino umida gioia,</l>
<l>Come in onda letea lascia ogni noia.</l>
</lg>
<lg>
<l>Altri poi, quando Giuno aspra si turba,</l>
<l>E di freddo rigor le membra offende,</l>
<l>Aride stoppie accende,</l>
<l>Per riscaldar la montanara turba,</l>
<l>Che l'alte fiamme in rimirar del foco,</l>
<l>Su le vampe talor salta per gioco.</l>
</lg>
<lg>
<l>Or voi, musiche dee, ch'i sacri fonti,</l>
<l>A chi sete ha d'onor, scoprendo andate,</l>
<l>Sù, lasciate, lasciate</l>
<l>D'Eliso i campi e di Parnaso i monti;</l>
<l>E seguaci di Bacco in monti e in valli,</l>
<l>Intessete con piè trecce di balli.</l>
</lg>
<lg>
<l>Offeritemi al labbro arsiccio e lento</l>
<l>Quel ch'è nettare in cielo e in terra è vino.</l>
<l>O spumante rubino!</l>
<l>O topazio stillante in cavo argento!</l>
<l>Ch'in poetico ingegno, in nobil core,</l>
<l>Dove il vino non è, manca il furore.</l>
</lg>
</lg>
</div2>

<div2 type="poesia">
<head><emph>Il Natale di Bacco</emph></head>
<salute><emph>Al signor D. Alfonso Torelli</emph></salute>
<lg type="canzone ode">
<lg>
<l>Già sentiva maturo</l>
<l>Nel suo fianco divino</l>
<l>L'amato parto il regnator tonante:</l>
<l>Da l'Olimpo stellante</l>
<l>Mosse furtivo il piè tra nubi ascoso,</l>
<l>Et in un bosco, per grand'ombre oscuro,</l>
<l>Venne in Tebe a produr l'autor del vino.</l>
<l>Rise l'antro gioioso,</l>
<l>E de l'infante a lo spuntar giocondo,</l>
<l>D'allegrezza vestito, apparse il mondo.</l>
</lg>
<lg>
<l>Tosto a la luce uscito</l>
<l>Il bambino ridente,</l>
<l>In braccio accolto fu di belle Ninfe;</l>
<l>Poi tra purgate linfe</l>
<l>Ebbe dolce lavacro in mezzo al fiume:</l>
<l>Querulo ai gridi suoi sonando il lito,</l>
<l>Non pianse, non vagìo mesto e dolente,</l>
<l>Ma baldanzoso nume,</l>
<l>Sopra il tenero labbro e in mezzo al viso,</l>
<l>Coronato di rosa, aperse il riso.</l>
</lg>
<lg>
<l>Giovinetta amorosa</l>
<l>Portò col primo latte</l>
<l>Il soave alimento al dio vermiglio:</l>
<l>Candide come un giglio,</l>
<l>O qual falda di neve in cima ai colli,</l>
<l>Offerse al labbro di purpurea rosa,</l>
<l>Quando fame tenea, due poppe intatte;</l>
<l>Poppe tenere e molli,</l>
<l>In cui tanto è l'amor ch'arde e sfavilla,</l>
<l>Ch'in due rivi di latte il cor distilla.</l>
</lg>
<lg>
<l>Una bianca mammella</l>
<l>Tenea fra' labbri accolta,</l>
<l>Timido un'altra poi tenea ristretta</l>
<l>Con la man pargoletta,</l>
<l>Ch'era del latte istesso emula ardita.</l>
<l>Ridea de l'atto suo la balia ancella,</l>
<l>E spiritosa al fanciullin rivolta,</l>
<l>Nunzi di lieta vita,</l>
<l>Dolci, soavi, placidi e tenaci,</l>
<l>Facea sul volto suo scoccare i baci.</l>
</lg>
<lg>
<l>Mille scherzi e trastulli,</l>
<l>Mascherati i sembianti,</l>
<l>Faceano inanzi a lui gli alati Amori.</l>
<l>Pioggie di vari fiori</l>
<l>Spargeano a gloria sua Fauni e Silvani.</l>
<l>Di qua, di là tumultuosi erranti</l>
<l>Gìano seco a trescar lieti i fanciulli,</l>
<l>E dai colli tebani</l>
<l>Gli portavano poi, giocondi e belli,</l>
<l>Grilli, fragole, fior, poma et augelli.</l>
</lg>
<lg>
<l>Cuna molle et agiata,</l>
<l>Seminata di rose</l>
<l>Per letto al sonno ei ritrovò soave:</l>
<l>Questa in forma di nave,</l>
<l>Senza partir giamai, scorrea gioconda,</l>
<l>E dal remo del piè mossa e guidata,</l>
<l>A le bell'aure del silenzio ombrose,</l>
<l>Per l'invisibil onda</l>
<l>Prendea con lento moto in spazio corto</l>
<l>De la pace tranquilla il dolce porto.</l>
</lg>
<lg>
<l>Per allettarlo il giorno,</l>
<l>Qualor querulo stava,</l>
<l>O stanco, riposar pigro volea,</l>
<l>La bella Clio scendea</l>
<l>Cortese a lui da l'eliconia riva,</l>
<l>E vaga al letto suo sedendo intorno,</l>
<l>L'arpa, ch'in seno avea, dolce temprava;</l>
<l>E con voce sì viva,</l>
<l>E con sì dolce armonioso incanto,</l>
<l>Che 'l figlio a Pasitea togliea col canto.</l>
</lg>
<lg>
<l>Torelli, argiva musa</l>
<l>In tal favola insegna</l>
<l>Quanto al re de le viti il canto piace:</l>
<l>Con armonica pace</l>
<l>Gode insieme di star Bacco et Apollo,</l>
<l>E senza il suo licor cantar non s'usa.</l>
<l>Or tu prendi la cetra allegra e degna,</l>
<l>Che sospesa al tuo collo</l>
<l>Fia d'immortalità nobil trofeo,</l>
<l>Se fra musici eroi canti Lieo.</l>
</lg>
</lg>
</div2>

<div2 type="poesia">
<head><emph>Il vino</emph></head>
<salute><emph>All´Illustriss. Sig. D. Galeazzo Pinello Duca dell´Acerenza</emph></salute>
<lg type="canzone ode">
<lg>
<l>Per le saette ch'avvampando scocca</l>
<l>Dal grand'arco del cielo</l>
<l>Il biondo arcier di Delo</l>
<l>Sento adusta la lingua, arsa la bocca.</l>
<l>Musa, da Pindo a le mie note scendi,</l>
<l>E per la sete mia la tazza prendi.</l>
</lg>
<lg>
<l>Restate voi tra solitari monti</l>
<l>Chiuse, o candide dee,</l>
<l>Baldanzose Napee.</l>
<l>Io l'acque non desio de' vostri fonti:</l>
<l>Bacco inventor d'ogni delizia e gioco,</l>
<l>Bacco a la sete mia cortese invoco.</l>
</lg>
<lg>
<l>A che, Muse, cantar d'armi e d'eroi,</l>
<l>Di tumulti e di morti?</l>
<l>Deh con più liete sorti</l>
<l>Bacco, eccelso guerrier, cantiamo noi!</l>
<l>Che dal letto non chiama altri a la tomba,</l>
<l>Ma per dar vita a noi, suona la tromba.</l>
</lg>
<lg>
<l>A che de l'empio amor, poeti amanti,</l>
<l>Sì gran memoria alzate?</l>
<l>Noiosi altrui vi fate,</l>
<l>Narrando i vostri affetti in mesti pianti:</l>
<l>Chi brama ufficio far gradito al mondo,</l>
<l>Suoni la lira sua Bacco giocondo.</l>
</lg>
<lg>
<l>Or tu che suoli inghirlandar la testa</l>
<l>Di pampinosa fronda,</l>
<l>Tu che nemica hai l'onda,</l>
<l>E guidi in Pindo ognor musica festa,</l>
<l>Veloce il tuo bel nettare mi porta,</l>
<l>Ch'addolcisce la bocca e 'l cor conforta.</l>
</lg>
<lg>
<l>Ecco la coppa d'or mi porge Clio</l>
<l>Con riverenza in mano:</l>
<l>Empila, o dio tebano,</l>
<l>Del vin che manda la petrosa Scio.</l>
<l>Ch'avendo un tal licor, Giove, ti giuro,</l>
<l>Ch'io de l'ambrosia tua poco mi curo.</l>
</lg>
<lg>
<l>Piovi, o bella Talia, qual aureo fonte,</l>
<l>Ne la bocca assetata</l>
<l>La vendemia odorata,</l>
<l>Che del Vesuvio a noi produce il monte:</l>
<l>Questa vogl'io, che balenando al viso,</l>
<l>Con le lagrime sue mi desta il riso.</l>
</lg>
<lg>
<l>Va tu, Polinnia, a la città de' fiori,</l>
<l>E da la tosca vite</l>
<l>Cogli l'ambre gradite,</l>
<l>Sì dolce ai labbri e sì soave ai cori;</l>
<l>Di quel licor che Trebbial s'appella,</l>
<l>Fa' per la bocca mia l'ambrosia bella.</l>
</lg>
<lg>
<l>Trova tu, saggia Clio, musica industre,</l>
<l>D'Ischia l'isola amena,</l>
<l>In cui, nova Camena,</l>
<l>Cantò fra noi la Colonnese illustre;</l>
<l>Premi de l'uve sue via più d'un grappo,</l>
<l>E di Greco Lieo portami un nappo.</l>
</lg>
<lg>
<l>Quel topazio spumante et odorato,</l>
<l>Quell'ambra molle e viva,</l>
<l>Ch'a la stagione estiva</l>
<l>Suol Pausilippo mio mandar sì grato,</l>
<l>Perché desti il furor, sollevi il canto,</l>
<l>Tu Melpomene ancor, portami intanto.</l>
</lg>
<lg>
<l>Generosa di cor, larga di mano,</l>
<l>Bella Urania pomposa,</l>
<l>Per far l'alma gioiosa,</l>
<l>Tu da' campi latin portami Albano;</l>
<l>E per far lieto ogni mio senso interno,</l>
<l>Sù, Tersicore mia, porta Falerno.</l>
</lg>
<lg>
<l>Va' tu, che piena sei d'amor divino,</l>
<l>Bella Erato lucente,</l>
<l>Va' tra la bruzia gente,</l>
<l>Da le calabre vigne accogli il vino,</l>
<l>Che d'allegrezza e di lascivia piena</l>
<l>D'un poeta amator trarrò la vena.</l>
</lg>
<lg>
<l>Va' poi d'Antiniana ai dolci colli,</l>
<l>Bella madre d'Orfeo,</l>
<l>Portami di Lieo</l>
<l>Ne la bell'urna tua l'ambrosie molli,</l>
<l>Ch'io ti prometto poi, di mosto tinto,</l>
<l>L'altere lodi tue cantare in Cinto.</l>
</lg>
</lg>
</div2>

<div2 type="poesia">
<head><emph>L´ebrietà</emph></head>
<salute><emph>Al signor Francesco Balduccio</emph></salute>
<lg type="canzone ode">
<lg>
<l>Or che 'l biondo rettore</l>
<l>De la diurna lampa</l>
<l>Ne la Libra d'Astrea misura il dì,</l>
<l>E mentre sul fervore</l>
<l>Del focoso meriggio il mondo avvampa,</l>
<l>Venite, o Muse, or che v'attendo qui.</l>
</lg>
<lg>
<l>Lunge, lunge da noi</l>
<l>Esule vada errante,</l>
<l>Chi vergogna ha d'errar col nostro re:</l>
<l>Venite, o Belgi, voi,</l>
<l>Cui suol tanto piacer l'ostro spumante,</l>
<l>Ch'ebri star ne le mense error non è.</l>
</lg>
<lg>
<l>Ogni mesto pensiero,</l>
<l>Ogni cura mordace</l>
<l>Sgombra dal cor chi a inebriarsi va.</l>
<l>Coraggioso è il guerriero</l>
<l>A cui sovente inebriarsi piace:</l>
<l>Più feroci Lieo gli animi fa.</l>
</lg>
<lg>
<l>Contro i soffi de' venti,</l>
<l>Sopra un'orrida balza</l>
<l>Fa le nevi calcar con saldo piè;</l>
<l>Desta a gloria le menti,</l>
<l>Gl'ingegni aguzza, e gl'intelletti inalza,</l>
<l>Che l'ozio pigri e neghittosi fe'.</l>
</lg>
<lg>
<l>Medicina riporta</l>
<l>A l'acerbe ferite</l>
<l>Che l'aspro ferro a le battaglie aprì.</l>
<l>L'egre membra conforta,</l>
<l>Fa con dolce nutrir lunghe le vite,</l>
<l>E trapassar con allegrezza i dì.</l>
</lg>
<lg>
<l>Fa ne l'età senile,</l>
<l>Qual rinovato Esone,</l>
<l>Tosto ringiovenir chi vecchio fu.</l>
<l>Fa generoso il vile,</l>
<l>Al santo poetar l'alme dispone.</l>
<l>Ma chi tante può dir glorie e virtù?</l>
</lg>
<lg>
<l>Muse, io bollo et avvampo</l>
<l>D'una tantalea sete:</l>
<l>Refugio a tant'ardor trovar non so.</l>
<l>Spegnerete il mio lampo,</l>
<l>S'un vaso di Lieo per me prendete:</l>
<l>Oggi in Parnaso inebriar mi vo'.</l>
</lg>
<lg>
<l>Ma pria sopra le chiome</l>
<l>Alzami per trofeo</l>
<l>Un cerchio d'uve, o mia Pollinnia, tu.</l>
<l>Ecco, bevo in tuo nome</l>
<l>Questo molle topazio almo Lieo,</l>
<l>Ch'odorosa vendemmia in Creti fu.</l>
</lg>
<lg>
<l>Dolce è l'alma bevanda</l>
<l>Di sì molle rubino:</l>
<l>Pindo fra i tralci suoi simil non ha.</l>
<l>Sù, di nuovo si spanda</l>
<l>Sul nappo mio questo licor divino,</l>
<l>Ch'avanza l'ostro, e che gioir mi fa.</l>
</lg>
<lg>
<l>Danza, tremola e brilla</l>
<l>Dentro il cavo cristallo,</l>
<l>Che da scitica man raccolto fu;</l>
<l>Mentre gocciola e stilla,</l>
<l>Spicca in mezzo le spume un vivo ballo.</l>
<l>Ma chi tante può dir glorie e virtù?</l>
</lg>
<lg>
<l>Sette coppe ripiene</l>
<l>Io di votar prometto;</l>
<l>Poi cantando dirò lieto: “Evoé”.</l>
<l>Tanto dolce mi viene,</l>
<l>Ch'io me ne bagno il labbro, il mento e 'l petto.</l>
<l>Io già traballo e non mi reggo in piè.</l>
</lg>
<lg>
<l>Nubi e nembi volanti</l>
<l>Veggio per l'aria tinta;</l>
<l>Già d'un fumo involar mi sento il dì.</l>
<l>Formo accenti tremanti,</l>
<l>Né ben posso spedir la lingua avvinta.</l>
<l>Or qual vel mi coperse e il sol rapì?</l>
</lg>
<lg>
<l>Ecco, nova Orizia,</l>
<l>Al ciel rapir mi sento</l>
<l>Da un caldo fiato che nel cor mi va:</l>
<l>Gode l'anima mia;</l>
<l>Già già gonfia l'ingegno un caldo vento,</l>
<l>Che desta l'alma, e poetar mi fa.</l>
</lg>
<lg>
<l>Mi specchio ne la fonte,</l>
<l>Et osservo in me stesso</l>
<l>Ch'umido di lascivia il guardo sta.</l>
<l>Vedomi ne la fronte</l>
<l>Il bel vermiglio de la rosa impresso,</l>
<l>Che più vago l'Aurora in ciel non ha.</l>
</lg>
<lg>
<l>Sento il pensier soave,</l>
<l>Giubilante il desio,</l>
<l>La penna cerco e ritrovar non so.</l>
<l>Un sopor freddo e grave</l>
<l>M'appanna gli occhi e riposar desio:</l>
<l>Muse, tacete voi, che 'l sonno io vo'.</l>
</lg>
</lg>
</div2>

<div2 type="poesia">
<head><emph>Il Verno</emph></head>
<salute><emph>Al sig. cavalier Alessandro Dini</emph></salute>
<lg type="canzone ode">
<lg>
<l>Ecco l'anno canuto,</l>
<l>L'anno gelido e bianco.</l>
<l>Vedi ch'aspro et irsuto,</l>
<l>Ha duro il volto, e mostruoso il fianco;</l>
<l>È nudo il colle e vedovato il prato;</l>
<l>Cangia, Dini, ogni cosa ordine e stato.</l>
</lg>
<lg>
<l>Rota pallido il giorno,</l>
<l>Cinto d'orrido velo:</l>
<l>Nevi e nuvole intorno</l>
<l>Fanno bianca la terra e nero il cielo.</l>
<l>A pena nasce chi la notte sgombra,</l>
<l>Ch'abbandona la vita in braccio a l'ombra.</l>
</lg>
<lg>
<l>Non più gioconda in vista</l>
<l>Ride l'erbetta verde,</l>
<l>Ma con soffio ch'attrista,</l>
<l>Quanto Zefiro accolse, Austro disperde;</l>
<l>E 'l bosco, ai fiati d'Aquilone errante,</l>
<l>Ogni smeraldo suo cangia in diamante.</l>
</lg>
<lg>
<l>Non può libero il passo</l>
<l>Stender la fonte e 'l rivo:</l>
<l>Freddo, tacito e basso,</l>
<l>Par quasi morto il suo cristallo vivo;</l>
<l>Esposto al vento impetuoso e tetro,</l>
<l>Sta muto il fiume in prigionia di vetro.</l>
</lg>
<lg>
<l>Furioso Tritone</l>
<l>Gonfia l'orrida tromba;</l>
<l>Da l'eolia magione</l>
<l>Fischia Borea, urla Coro, Austro rimbomba,</l>
<l>Squarcia i nembi, urta i campi, i monti spoglia;</l>
<l>Freme il ciel, bolle il mar, l'onda gorgoglia.</l>
</lg>
<lg>
<l>Per l'aperta campagna</l>
<l>L'umil gregge sospira;</l>
<l>Ne' muggiti si lagna</l>
<l>Che pastura non trova, erba non mira;</l>
<l>E dal freddo assalito, a l'aer cupo,</l>
<l>Geme il can, freme l'orso, ulula il lupo.</l>
</lg>
<lg>
<l>Esce il fiero serpente</l>
<l>A scaldarsi a la luce,</l>
<l>Che dal vago oriente</l>
<l>Dentro gelida nube il sole adduce;</l>
<l>Ma col moto perdendo anco il vigore,</l>
<l>Dal rigor de la neve oppresso more.</l>
</lg>
<lg>
<l>Salta il caprio ramoso</l>
<l>Sovra il gelido smalto;</l>
<l>Ma sul colle nevoso,</l>
<l>Aggravato dal gel, manca nel salto;</l>
<l>E la fuga del piè mostrando lenta,</l>
<l>De l'astuto mastin preda diventa.</l>
</lg>
<lg>
<l>Posa il timido augello</l>
<l>Ne l'albergo suo fido;</l>
<l>Ma poi, tremolo e bello,</l>
<l>Da la fame costretto esce dal nido;</l>
<l>Né molto va, che per l'aeree strade,</l>
<l>Dagli algori assalito, a terra cade.</l>
</lg>
<lg>
<l>Sotto gelida chiave</l>
<l>Chiude il bello usignuolo</l>
<l>Il suo rostro soave,</l>
<l>Ch'aprir solea sì grazioso al duolo,</l>
<l>E nel bosco e nel monte altro non senti</l>
<l>Che mormorio di tempestosi venti.</l>
</lg>
<lg>
<l>Sta rinchiuso nel tetto,</l>
<l>De' tumulti nemico,</l>
<l>Impigrito nel letto</l>
<l>Con la cara famiglia il vecchio antico;</l>
<l>E contra il Verno ei combattendo armato,</l>
<l>Ha Bacco in seno, et ha Volcano a lato.</l>
</lg>
<lg>
<l>Così pugni e combatti,</l>
<l>Dini, in rinchiuso loco,</l>
<l>L'orrido Verno abbatti,</l>
<l>Col ferro no, ma col valor del foco.</l>
<l>E quando Euro guerreggia, Austro rimbomba,</l>
<l>Tu chiama Bacco a risuonar la tromba.</l>
</lg>
</lg>
</div2>
</div1>

<div1 type="parte">
<head>LIBRO SECONDO</head>
<div2 type="dedica">
<salute>All'illustriss. Signore e mio padron colendissimo il Signor D. Cosimo Pinello Marchese di Galatane</salute>
<p>Apelle efesio, quando esponeva in publico le sue pitture, attendeva di nascoso le sentenze dei riguardanti; si poneva dietro le tavole, per raccogliere dalle varietà de' giudicî la correzione de' suoi difetti.</p>
<p>Parevali che, come sotto il martello si raffinano maggiormente i metalli, così l'opere de' suoi pennelli avessero a ricevere maggior finezza sotto i colpi delle censure. Anch'io desiderando, Illustrissimo Signore, più che gli applausi volgari, i pareri degli uomini giudiciosi, non per altro esposi alla publica luce l'ombre della mia loquace pittura, che per correggere con più sano ravvedimento le mie imperfezioni. Ma non manca chi mi rimproveri ch'in età giovanile mi sia troppo accelerato questi anni a dietro a publicar le mie Ode, potendo con la lima d'una lunga considerazione maggiormente perfezionarle. Richiedendosi nel poeta non solo una esquisita felicità di naturalezza per generarle, ma una tarda deliberazione di mente per digerirle. Io, con pace di costoro, i quali, quanta avarizia di componere dimostrano nella penna, tanta liberalità di riprendere dimostrano nella lingua, condanno l'opinioni di coloro, i quali, per maturare i parti de' loro ingegni, aspettano l'età più matura; e vanamente si danno a credere di fare acquisto dell'immortalità, quando, declinando il corso umano, si ritrovano più propinqui alla morte. Le Muse, che sono figliuole della Memoria, abboriscono d'accompagnarsi coi vecchi, che sono padri della smemoraggine. Per la scoscesa dell'altissimo Pindo non bene può sostentarsi chi è stanco di lena e debole di vigore. Le Vergini di Parnaso, come inamorate donzelle, più volentieri gradiscono la vaghezza de' giovani, che la severità degli attempati. Il vecchio, ch'è tardo nel moto e malagevole nel passo, non può giungere frettoloso quella Dafne, che fuggendo dagli occhi d'Apollo e trasformandosi in alloro, fu simbolo della gloria fuggitiva. Non è carrico di molte frutta quell'albero, ch'è carrico di molti anni. I furori poetici perdono la forza della divinità in un animo agghiacciato di senettù. Nella vecchiezza dell'inverno tengono silenzio gli uccelli; e nella primavera della gioventù cantano più soavemente i poeti. La tranquillità d'uno studio piacevole non sopporta l'occupazioni d'un vecchio noioso.</p>
<p>Mostra copia di spiriti ne' concetti, chi raccoglie copia di spiriti nelle vene. E più purgato torna il suono delle sue rime, chi più purificati conserva gli organi del cervello. Pallade, che con aspetto di fresca età fu aggregata al collegio delle Muse, piantò nelle rigide balze gli olivi delle sue vittorie, per divisarne che, nella validezza de' giovani, stanno situati i trionfi della sapienza. Non bene s'accordano l'indisposizioni della vecchiaia con gli ordini dell'armonia; e non ha concordia di regolati componimenti, chi tiene la musica degli elementi discorde nel suo composto. Saturno, ch'è padre della fredda malinconia, fu bandito dal proprio regno, ch'è stanza di fervida ilarità. La canicie d'una barba senile va mendicando il suo refrigerio dal fuoco; e la bianchezza de' cigni va ricercando il suo diporto dall'acque. Quelli più volentieri frequentano le fornaci di Volcano, che le fontane d'Apollo; e più tosto si compiacciono di bevere nella bigoncia di Bacco, che d'abbeverarsi nella tazza delle Muse. Tramonta il sole della gloria poetica, quando il corso dell'umana peregrinazione s'approssima all'occidente. Non può farsi chiaro nel grido colui ch'è rauco nella favella; e non può scrivere con penna franca una mano avviluppata da rigore d'infermità. E come ponno gli uomini annosi col canto vincere il tempo? Se incurvandosi sotto la carrica de' lustri non altrimente che 'l vinto sotto il giogo del vincitore, si confessano superati dall'armi del tempo. Ma perché vado limosinando ragioni per comprobare questa verità? Se in contestazione di tutto ciò ammiro V. S. Illustrissima, che in età così acerba produce parti così maturi di poesia, et avanzando i migliori dell'età nostra, ha fatto in questa lodevole professione così maravigliosi progressi.</p>
<p> E se tra le virtù cavalleresche quella della poesia, secondo la sentenza de' savi, viene giudicata la principale, essendo Ella versatissima in questa, si rende per conseguenza più d'ogni altro riguardevole appresso il mondo. La destrezza ch'usa nel maneggio de' cavalli, la sagacità ch'adopera nell'arte della scherma, e tant'altre virtù, partenevoli a cavaliere qualificato, sono fregi caduchi dell'umana condizione. Ma formar con la penna concetti spiritosi nelle carte, dar giudicio infallibile sopra dotti componimenti, sono ornamenti incorruttibili dell'animo ben composto. Or quanto dell'operazione attiva è maggiore l'industria contemplativa, tanto V. S. Illustrissima con largo vantaggio eccede ogn'altro di maggioranza. Quindi è che non la chiarezza della sua prosapia, gloriosa per una lunga e continuata serie di secoli, non la venustà del suo volto, organizzata con sì bella simetria dalla Natura, ma la sovranità de' suoi meriti incomparabili, la bellezza del suo spirito generoso, mi violentano con affettuosa tirannide a riverirla. Et ecco, che per segnale del mio tributo e per testimonianza del mio vassalaggio, le dedico e consacro queste mie giovinili fatiche. Gradisca ella questa espressione di volontà, nel ricevere benignamente il mio dono; e dove io manco con la povertà del mio stile, supplisca ella con la ricchezza della sua grazia. Il cielo prosperi con larghi influssi le sue fortune; e senza più, a V. S. Illustrissima bacio umilmente le mani.</p>
<closer>
<dateline>Di Napoli a dì primo di Decembre 1637.</dateline>
<signed> Di V. S. illustrissima umilissimo servitore Girolamo Fontanella</signed></closer>
</div2>

<div2 type="poesia">
<head><emph>Si commendano le ricchezze, come quelle che sollevano gli uomini alle grandezze del mondo.</emph></head>
<salute><emph>Al sig. Gioseppe Imperato</emph></salute>
<lg type="canzone ode">
<lg>
<l>Che mi giova di lira armar la mano,</l>
<l>E con musico stral ferir la morte,</l>
<l>Se de l'orba tiranna esposto in mano,</l>
<l>Di me trionfa ingiuriosa sorte?</l>
</lg>
<lg>
<l>Io la bell'armonia negletta sento,</l>
<l>Il poetico onor miro schernito,</l>
<l>Veggio ch'avido il mondo a l'oro intento,</l>
<l>A la cetera mia chiude l'udito.</l>
</lg>
<lg>
<l>Re de l'alto Permesso, arcier canoro,</l>
<l>Che saetti l'oblio scoccando accenti,</l>
<l>Spezza il pettine tuo dolce e sonoro,</l>
<l>E d'Anfriso pastor torna agli armenti.</l>
</lg>
<lg>
<l>Lasciate i plettri armoniosi e vaghi,</l>
<l>Verginelle di Pindo, in mezzo i fiori,</l>
<l>E cangiando le lire in spole e in aghi,</l>
<l>Venite al mondo a procacciar tesori.</l>
</lg>
<lg>
<l>Qual recar vi può mai dolce ristauro,</l>
<l>Un tintinno di corde, un suon di legno?</l>
<l>Ah, per desio d'un infecondo lauro</l>
<l>Perder se stesso è vanità d'ingegno!</l>
</lg>
<lg>
<l>S'udì fra noi che la poetic'arte</l>
<l>Piante e marmi traesse a suon d'accenti,</l>
<l>Ma non s'udio che ne le belle carte</l>
<l>Traesse mai da le miniere argenti.</l>
</lg>
<lg>
<l>Ha ben virtù la melodia del canto</l>
<l>Placar le Furie e mitigar l'Inferno;</l>
<l>Ma raffrenar chi si donò mai vanto</l>
<l>De l'avarizia altrui l'ingordo Averno?</l>
</lg>
<lg>
<l>Signor di corte ambizioso stima</l>
<l>Chi ha negli abiti ricchi aurea testura;</l>
<l>Virtù che 'l fato ingiurioso opprima</l>
<l>Da lei discaccia e 'l suo saper non cura.</l>
</lg>
<lg>
<l>Orgoglioso pavone, oggi la gente</l>
<l>Mira i serici lisci e gli aurei panni,</l>
<l>Gode il fasto e la pompa aver presente,</l>
<l>E schiva udir di povertà gli affanni.</l>
</lg>
<lg>
<l>Mirate poi Filosofia, nemica</l>
<l>A lo stuolo plebeo, garrulo e stolto:</l>
<l>Va per le porte a sospirar mendica,</l>
<l>Barbuta il mento, e squallidita il volto.</l>
</lg>
<lg>
<l>Vani studi di Febo, arti fallaci,</l>
<l>Che di vano sperar l'alme pascete,</l>
<l>Ai vostri folli e miseri seguaci,</l>
<l>Che recate giamai, che dar solete?</l>
</lg>
<lg>
<l>Deh! s'a farmi tra grandi oggi pomposo</l>
<l>Il mio sterile canto unqua non vale,</l>
<l>E s'in povero stato oppresso io poso,</l>
<l>Che mi giova di Fama irne su l'ale?</l>
</lg>
<lg>
<l>E se, lasso, il cantar nulla m'impetra,</l>
<l>E di vano sperar m'empie il desio,</l>
<l>Febo, prenditi omai l'arco e la cetra,</l>
<l>Muse, lunge da me gitene, a Dio.</l>
</lg>
<lg>
<l>Siede in cima agli onor chi in cima siede</l>
<l>A la rota del Fato, alto e secondo;</l>
<l>Chi tra laceri cenci umil si vede,</l>
<l>Cade favola al vulgo e scherzo al mondo.</l>
</lg>
<lg>
<l>Ride largo d'onor pomposo stuolo,</l>
<l>Ove prodiga d'or ride Fortuna;</l>
<l>L'oro solo trionfa, e l'oro solo</l>
<l>Suole a gloria trovar strada opportuna.</l>
</lg>
<lg>
<l>Sallo il Re di là su ch'a dentro mira,</l>
<l>Quanto varia dal cor mostra la voce</l>
<l>Chi di rigide note arma la lira</l>
<l>E la penna a biasmarlo alza feroce.</l>
</lg>
<lg>
<l>Madre d'alto saper, figlia di Giove,</l>
<l>Che 'l divino Liceo reggi et affreni,</l>
<l>I tuoi nobili Antipi ove or ritrove</l>
<l>Ch'a sommergere in mar vadano i beni?</l>
</lg>
<lg>
<l>Oggi il cupido mondo esca più cara</l>
<l>Del metallo non ha, ricco e lucente,</l>
<l>Che la brama e la voglia in petto avara,</l>
<l>Nel digiuno desio, cibi e sostente.</l>
</lg>
<lg>
<l>Io de l'oro dirò l'unico pregio,</l>
<l>De la terra e del ciel lucida prole,</l>
<l>Luminoso ricamo, altero fregio,</l>
<l>Che guernisce le stelle et orna il sole.</l>
</lg>
<lg>
<l>Quando parto sì bello Isi scoperse</l>
<l>Da le viscere sue svenato fuori,</l>
<l>La rovina non già, l'utile aperse,</l>
<l>Luce accrebbe a le viste, e gaudio a' cori.</l>
</lg>
<lg>
<l>Fortunate stimò l'Ispano ardito</l>
<l>Del remoto Perù l'isole amene,</l>
<l>Perché fertile d'or la terra e 'l lito</l>
<l>Sì belle manda e preziose vene.</l>
</lg>
<lg>
<l>Al suo biondo apparir sorto più audace,</l>
<l>Ne la pugna volò tosto il guerriero;</l>
<l>Le tempeste schernì, spregiò la pace,</l>
<l>Et incogniti mar corse il nocchiero.</l>
</lg>
<lg>
<l>Prese il forte arator, costante e saldo,</l>
<l>Il suo vomero adunco, ai solchi eletto,</l>
<l>E le membra indurando al gelo e al caldo,</l>
<l>A la madre vetusta aperse il petto.</l>
</lg>
<lg>
<l>Per colmarsi la man d'aurato peso,</l>
<l>Giacque a l'ombra et al sol fabbro anelante;</l>
<l>Ricco marmo da terra al ciel sospeso,</l>
<l>Meraviglia de l'arte erse pesante.</l>
</lg>
<lg>
<l>Desioso a spogliar n'andò le poma</l>
<l>Ne l'esperide piante il re Perseo,</l>
<l>E l'atlantica forza oppressa e doma,</l>
<l>Fra duo mostri d'orror strada si feo.</l>
</lg>
<lg>
<l>Stampa audace ne l'onde il primo solco</l>
<l>Il tessalico re, pronto a l'imprese,</l>
<l>E suda in mar per acquistare in Colco</l>
<l>Del biondo Frisso il peregrino arnese.</l>
</lg>
<lg>
<l>Che non opra fra noi mina sì vaga,</l>
<l>Di natura e d'amor pompa maggiore:</l>
<l>S'è ne' dardi d'amor, subito impiaga,</l>
<l>È baleno a la vista e lampo al core.</l>
</lg>
<lg>
<l>Fa le regie e le mense andar fastose</l>
<l>De' suoi lucidi arnesi, alteri e chiari,</l>
<l>E reggendo lumiere alte e pompose,</l>
<l>Ornamento e splendor reca agli altari.</l>
</lg>
<lg>
<l>Chi nel campo del cor produr desia</l>
<l>Di sorgente allegria virtù novella,</l>
<l>Grazioso cultor semini pria</l>
<l>Su le dolci vivande auree granella.</l>
</lg>
<lg>
<l>L'oro avviva l'infermo e fa l'oppresso</l>
<l>Da tirannica inopia alto in brev'ora.</l>
<l>Cede a l'oro ogni forza, e 'l ferro stesso,</l>
<l>Ch'è più forte di lui, gli cede ancora.</l>
</lg>
<lg>
<l>Odi il cigno del Po, come da Francia</l>
<l>Fa che vergine bella esca e combatta,</l>
<l>E con l'alta virtù d'un'aurea lancia,</l>
<l>Fa ch'atterri le torri e i regni abbatta.</l>
</lg>
<lg>
<l>Com'entrar colà giù giamai potea,</l>
<l>Ove giunger non può raggio d'Apollo,</l>
<l>Se 'l troiano guerrier pria non avea</l>
<l>Ne la bellica man l'aureo rampollo?</l>
</lg>
<lg>
<l>Come, come godea nel regio trono</l>
<l>De l'adultera bella il viso amato,</l>
<l>Se 'l più nobile Ideo non dava in dono</l>
<l>A la bella Ciprigna il pomo aurato?</l>
</lg>
<lg>
<l>Per fecondar con indorata pioggia</l>
<l>Il terreno d'amor Giove cortese,</l>
<l>Converso in or, da la stellata loggia</l>
<l>A la greca fanciulla in grembo scese.</l>
</lg>
<lg>
<l>Fugga, nova Atalanta, alma donzella</l>
<l>Dai seguaci d'amor per lungo calle:</l>
<l>Verrà senz'altro ad inciampar la bella,</l>
<l>Se pone il piè su le dorate palle.</l>
</lg>
<lg>
<l>Coglie de l'onestà l'intatto fiore,</l>
<l>Che spunta fuor da vergine beltate,</l>
<l>Chi liberale e prodigo amatore,</l>
<l>Sparge da larga man piogge dorate.</l>
</lg>
<lg>
<l>Brami abbondar di popolari onori,</l>
<l>E farti in terra un riverito nume:</l>
<l>Abbi ne l'arche accumulati gli ori,</l>
<l>E di ricchezze ambizioso lume.</l>
</lg>
<lg>
<l>Non più vergine, o Clio, venal ti rendi,</l>
<l>Mentre il biondo metallo oggi può tanto:</l>
<l>O taci avara, o rigorosa vendi</l>
<l>A prezzo d'oro a' Mecenati il canto.</l>
</lg>
</lg>
</div2>

<div2 type="poesia">
<head><emph>Si detestano le delizie del secolo presente</emph></head>
<salute><emph>All´illustriss. sig. Gio. Battista Manso Marchese di Villa</emph></salute>
<lg type="canzone ode">
<lg>
<l>Giace il mondo fra lussi e l'uomo insano</l>
<l>Rende sudditi ai sensi i propri affetti;</l>
<l>Prezza crapole e giochi, amante vano,</l>
<l>Veste pompe, usa lisci, ama diletti.</l>
</lg>
<lg>
<l>Negli agi immersa, effeminata e folle,</l>
<l>La pronta gioventù marcir si vede;</l>
<l>Regna il sonno e la piuma, e l'ozio molle</l>
<l>Su le morbide coltri a l'ombra siede.</l>
</lg>
<lg>
<l>Miro l'opre e l'usanze oggi diverse</l>
<l>Da quel secolo d'or purgato e casto;</l>
<l>Le pelli usò chi nudità coperse,</l>
<l>Or di serica pompa orna il suo fasto.</l>
</lg>
<lg>
<l>In quel primo vagir del mondo infante,</l>
<l>Era stanza il tugurio a l'uomo imbelle;</l>
<l>Or da la terra emulator gigante</l>
<l>Edifici sublimi alza a le stelle.</l>
</lg>
<lg>
<l>Fa sviscerar da peregrini monti</l>
<l>Superbo ingegno i più pregiati marmi,</l>
<l>Per farne o logge o preziosi fonti,</l>
<l>Che del tempo guerrier durino a l'armi.</l>
</lg>
<lg>
<l>Fa ch'i suoi tetti a riguardar sì belli</l>
<l>Siano d'arte maestra ultima prova;</l>
<l>Novi Dedali chiama, e novi Apelli</l>
<l>Al suo regio lavor prodigo trova.</l>
</lg>
<lg>
<l>L'onda, che sprigionata un tempo apriva</l>
<l>Da la pomice scabra argentea vena,</l>
<l>Che senz'arte correa, purgata e viva,</l>
<l>Tra vaghi fior per la campagna amena,</l>
</lg>
<lg>
<l>Custodita e riposta oggi tra chiavi,</l>
<l>Fa per opra de l'arte opre stupende:</l>
<l>Con soave rumor dai piombi cavi</l>
<l>Le regie illustri ad arricchir discende.</l>
</lg>
<lg>
<l>Non più rustiche paglie, aspri fenili,</l>
<l>Rozzi e poveri velli, ispidi stami,</l>
<l>Ma molli sete e preziosi fili</l>
<l>Fanno al regio suo tetto ombre e ricami.</l>
</lg>
<lg>
<l>Pendono in giù per le sue logge arcate</l>
<l>Mille d'aureo lavor tappeti industri,</l>
<l>E ne le mura e ne le travi aurate</l>
<l>Mille ammiri d'eroi memorie illustri.</l>
</lg>
<lg>
<l>Del più famoso e nobile metallo</l>
<l>Il suo ricco balcon cerchia sovente,</l>
<l>E dei monti Rifei puro cristallo</l>
<l>Fa ne le sue finestre ombra lucente.</l>
</lg>
<lg>
<l>Ei gonfio il cor d'ambiziose voglie,</l>
<l>Calcar povero suol rifiuta e sdegna;</l>
<l>Pavimenti gemmati, aurate soglie</l>
<l>Il suo nobile piè toccar sol degna.</l>
</lg>
<lg>
<l>Nel suo morbido letto ombrando il lume</l>
<l>Padiglione si leva alto e pomposo,</l>
<l>E fra lini odorosi e bianche piume</l>
<l>Presta al languido corpo agio e riposo.</l>
</lg>
<lg>
<l>Vengono a esercitar musiche danze</l>
<l>Donzellette lascive in ricca veste;</l>
<l>Spirano arabo odor le regie stanze,</l>
<l>E fra dolci armonie s'odono feste.</l>
</lg>
<lg>
<l>Fra cancelli d'argento in aria appeso,</l>
<l>Prigioniero giocoso il verde augello,</l>
<l>Qui da l'India remota a lui disceso,</l>
<l>Mille nomi ridir sa vago e bello.</l>
</lg>
<lg>
<l>Mille d'argento e d'or conche e vasella</l>
<l>Sopra candido lin prepara e spande,</l>
<l>Ove miri in sua mensa agiata e bella</l>
<l>Odorosi fumar cibi e vivande.</l>
</lg>
<lg>
<l>Attuffato nel ghiaccio, esposto a l'oro</l>
<l>Generoso Lieo spumante brilla,</l>
<l>Che 'n tazza di finissimo lavoro,</l>
<l>Con soave allegria, placido stilla.</l>
</lg>
<lg>
<l>Sontuoso teatro, altera scena</l>
<l>Di figure e di lumi erge a suo vanto,</l>
<l>Ove ispana leggiadra il ballo mena,</l>
<l>E marito del ballo unisce il canto.</l>
</lg>
<lg>
<l>Ahi, ch'onesto rossor più non inostra</l>
<l>In donnesca bellezza il bianco viso!</l>
<l>Lascivetta in andar gli abiti mostra,</l>
<l>Lussureggia nel petto, arde nel riso.</l>
</lg>
<lg>
<l>De la chioma sua bionda il campo adorno</l>
<l>Con rastrello d'avorio ara e coltiva,</l>
<l>Poi vi semina odori, e sparge intorno</l>
<l>Di licori sabei pioggia lasciva.</l>
</lg>
<lg>
<l>A che dentro le pompe alma bellezza,</l>
<l>E tra fregi non suoi giace sepolta?</l>
<l>Schietta e nuda beltà via più si prezza,</l>
<l>Tanto meno è gentil, quanto è più colta.</l>
</lg>
<lg>
<l>O d'umana follia prova superba!</l>
<l>Sa ch'ogni opra de l'arte al fin rovina,</l>
<l>Sa che, sparsa nel Tebro, arena et erba</l>
<l>Ricopre ancor la maestà latina.</l>
</lg>
<lg>
<l>Cadde Menfi superba e Caria illustre;</l>
<l>Cesse a l'armi del tempo Argo e Micene;</l>
<l>E sepolta in oblio fosco e palustre</l>
<l>Fra le nottole sue sta cieca Atene.</l>
</lg>
<lg>
<l>Le piramide sue trovi, se puote,</l>
<l>Glorioso l'Egitto e 'l Nilo altero;</l>
<l>Troia miri le mura a pena note,</l>
<l>Che fer sì grande il suo temuto impero.</l>
</lg>
<lg>
<l>Trovi Rodo il Colosso, Efeso il tempio;</l>
<l>Miri tumido Creso oggi il suo trono;</l>
<l>Contro i colpi del tempo ingordo et empio,</l>
<l>I romani trionfi ov'ora sono?</l>
</lg>
<lg>
<l>A che dunque inalzar tetti eminenti,</l>
<l>S'ogni fasto mortal rapido piomba?</l>
<l>S'altro non resta a ricettar le genti,</l>
<l>Ch'un freddo marmo, una funerea tomba.</l>
</lg>
</lg>
</div2>

<div2 type="poesia">
<head><emph>Del modo di poetare</emph></head>
<salute><emph>Al sig. Gio. Camillo Zaccagni</emph></salute>
<lg type="canzone ode">
<lg>
<l>Chi militar sotto la bella insegna</l>
<l>De le musiche dee, Camillo, brama,</l>
<l>Ove campo è l'onor, tromba è la fama,</l>
<l>Che 'l tempo eletto a la battaglia assegna,</l>
</lg>
<lg>
<l>Di sofferenza ei ben munito e forte,</l>
<l>Vinca il sonno e la piuma e 'l tempo alato,</l>
<l>La penna impugni, e di concetti armato,</l>
<l>Poi salti in campo a disfidar la morte.</l>
</lg>
<lg>
<l>Non Marte sol de la milizia è nume;</l>
<l>Il biondo arcier sa battagliare anch'esso:</l>
<l>La faretra e la cetra ei porta appresso,</l>
<l>E di doppia virtù s'orna il suo lume.</l>
</lg>
<lg>
<l>Per dimostrar ne l'immortal Parnaso</l>
<l>Che dotto ingegno a guerreggiar s'accampa,</l>
<l>Levando al ciel la bellicosa zampa,</l>
<l>Alato sorge il corridor Pegaso.</l>
</lg>
<lg>
<l>Va tra 'l coro febeo l'attica diva,</l>
<l>Ch'a la pace, a la guerra insieme impera,</l>
<l>E fra lauri scotendo asta guerriera,</l>
<l>Fa pullular la trionfante oliva.</l>
</lg>
<lg>
<l>Vibrano ancor le Muse in mezzo i petti</l>
<l>Da le cetere lor musici strali,</l>
<l>E sanno i colpi placidi e vitali</l>
<l>Ferir l'orecchie e saettar gli affetti.</l>
</lg>
<lg>
<l>Deh, qual'armi prend'io, quando in amore</l>
<l>Mia nemica gentil mi sfida a l'armi!</l>
<l>La penna affilo, et avventando carmi,</l>
<l>Piaghe d'alma pietà le stampo al core.</l>
</lg>
<lg>
<l>Pugni dunque ciascun, che farsi vuole</l>
<l>Fra pindarici eroi dotto guerriero,</l>
<l>E 'l poetico arringo in sul cor fiero</l>
<l>Del suo pronto saper rapido vole.</l>
</lg>
<lg>
<l>Apra in vece di sangue e largo versi</l>
<l>Da sua vena gentil torrenti d'oro;</l>
<l>E dotto arciero, e feritor canoro,</l>
<l>Saettando l'oblio, scocchi i suoi versi.</l>
</lg>
<lg>
<l>Sia l'ondeggiar de le sue bell'insegne</l>
<l>Il ventilar de le sue carte illustri,</l>
<l>Ov'altri insieme e se medesmo illustri</l>
<l>Con istoriche trombe altere e degne.</l>
</lg>
<lg>
<l>A sì bella milizia animo accorto,</l>
<l>A sì vaga d'onor famosa impresa,</l>
<l>Entrar non può senza vergogna e offesa,</l>
<l>Chi ben non è disciplinato e scorto.</l>
</lg>
<lg>
<l>Non è degno di gloria in sì bell'arte,</l>
<l>Né men fra' vati annoverar si puote,</l>
<l>Chi numerando o sillabando note,</l>
<l>Di romanzi e di sogni empie le carte.</l>
</lg>
<lg>
<l>Titolo aver sì peregrino e degno</l>
<l>Merta colui ch'è per virtù gentile,</l>
<l>Che 'n dimostrar felicità di stile,</l>
<l>Con franca penna fa volar l'ingegno.</l>
</lg>
<lg>
<l>Apra libero il canto e sciolto il verso</l>
<l>Da la vena spedita almo poeta,</l>
<l>E correndo d'onor l'eccelsa meta,</l>
<l>Cerchi stile emular purgato e terso.</l>
</lg>
<lg>
<l>Chi con troppa durezza i carmi tira,</l>
<l>E ritrova al cantar suono discorde,</l>
<l>O spezzerà l'irrigidite corde,</l>
<l>O stemprarà la dissonante lira.</l>
</lg>
<lg>
<l>Tenti ignoto ad altrui calle inaccesso</l>
<l>Con bellissimo piè d'alma virtute,</l>
<l>E sdegnando calcar strade battute,</l>
<l>Per insolite vie poggi in Permesso.</l>
</lg>
<lg>
<l>Va su l'ali d'onor spedito e lieve,</l>
<l>Trova in tosco parlar novelle forme,</l>
<l>Chi del cigno dirceo seguendo l'orme,</l>
<l>Da le greche fontane ambrosia beve.</l>
</lg>
<lg>
<l>Sazie sono le Muse e schive omai</l>
<l>Di più sentir licenziosi amori,</l>
<l>Che ne' sacri laureti i casti allori,</l>
<l>Chi pudico non è, non coglie mai.</l>
</lg>
<lg>
<l>Da le garrule scole a pena uscito</l>
<l>Giovinetto scrittor, cigno inesperto,</l>
<l>Al più maturo in Elicona esperto</l>
<l>È già di porsi in paragone ardito.</l>
</lg>
<lg>
<l>Deh, come in Pindo a sorvolar mai vale</l>
<l>Chi di piume non ha vestito il mento!</l>
<l>La canuta virtù senz'ardimento</l>
<l>De la giovine assai più forti ha l'ale.</l>
</lg>
<lg>
<l>V'è chi sorto dal suol palustre e fosco,</l>
<l>D'arte misera e vil si leva audace,</l>
<l>E gonfio il cor di vanità fallace,</l>
<l>Il nome vuol di gran poeta tosco.</l>
</lg>
<lg>
<l>E 'l vulgo insano in far giudizio e stima,</l>
<l>Nel suo falso parer Mida secondo,</l>
<l>Ch'in distinguere il ver talpa è nel mondo,</l>
<l>Poeta appella un che garrisce in rima.</l>
</lg>
<lg>
<l>Merta nome di vate aver lui solo,</l>
<l>Che di sacro furor gravido il petto,</l>
<l>Risvegliando il poetico intelletto,</l>
<l>Si leva al ciel con invisibil volo.</l>
</lg>
<lg>
<l>Ch'a l'eroica virtù destando il zelo,</l>
<l>Giova insieme et alletta eroe divino;</l>
<l>E de' sensi profondi alto indovino,</l>
<l>La lingua scioglie e l'armonia del cielo.</l>
</lg>
<lg>
<l>Questi pugna col tempo e questi al fine</l>
<l>Del mortifero oblio vittoria ottiene;</l>
<l>Così trionfa, e trionfando viene</l>
<l>Di lauro eterno a coronarsi il crine.</l>
</lg>
</lg>
</div2>

<div2 type="poesia">
<head><emph>Biasima l'ignoranza et avarizia de' principi, appagandosi della povertà delle Muse.</emph></head>
<salute><emph>Al sig. Gaspare De Simeonibus</emph></salute>
<lg type="canzone ode">
<lg>
<l>Già d'una piva insuperbito e vano,</l>
<l>Che gli pendea dal setoloso collo,</l>
<l>Sì gonfio si levò Satiro insano,</l>
<l>Ch'osò sfidar, prosuntuoso, Apollo.</l>
</lg>
<lg>
<l>“O tu”, dicea, “che con aurato scettro</l>
<l>Ti fai signor de l'eliconio fiume,</l>
<l>Non ti vantar, s'hai ne la mano il plettro,</l>
<l>Che non è tuo, ma del cillenio nume.</l>
</lg>
<lg>
<l>Cedi il tuo vanto a l'armonia ch'io reco</l>
<l>Con una canna industriosa et alma,</l>
<l>Ma se ceder non vuoi, provati meco,</l>
<l>E premio sia del vincitor la palma.</l>
</lg>
<lg>
<l>Prendi il telar de le tue varie corde,</l>
<l>Ove in musica tela ordisci il suono,</l>
<l>E vedi poi chi nel sonar concorde</l>
<l>Fa di noi due più grazioso il tuono.</l>
</lg>
<lg>
<l>Io d'armoniche fila ordine industre</l>
<l>Luminoso non ho pettine bello,</l>
<l>Ma con un legno ruvido e palustre</l>
<l>Ti sfido intanto a singolar duello”.</l>
</lg>
<lg>
<l>Udio la voce il biondo arcier canoro</l>
<l>Del vantator del rusticale arnese,</l>
<l>Et armando la man di cetra d'oro,</l>
<l>Guerrier canoro a la disfida scese.</l>
</lg>
<lg>
<l>Cinto colà da montanaro stuolo,</l>
<l>Fatto l'arcade re giudice al canto,</l>
<l>Dal commune parer discorde ei solo,</l>
<l>Il castalio signor pospose al vanto.</l>
</lg>
<lg>
<l>Di ciò sdegnato il sagittario biondo,</l>
<l>Ch'è de la lira armonioso arciero,</l>
<l>Per castigar tanta follia nel mondo,</l>
<l>Rese a Mida l'orecchio ispido e nero.</l>
</lg>
<lg>
<l>Ma per coprir l'ingiurioso scorno,</l>
<l>Che deforme rendea la regia testa,</l>
<l>La corona adoprò, ch'intorno intorno</l>
<l>Di scoltura gemmata era contesta.</l>
</lg>
<lg>
<l>Con esempio sì bello attica Musa</l>
<l>Sotto favola finta il ver ragiona,</l>
<l>Che spesso mente torbida e confusa</l>
<l>Va sotto ricca imperial corona.</l>
</lg>
<lg>
<l>Chiude orecchio di Mida in aurea fascia</l>
<l>Ricco signor, che vanità gradisce;</l>
<l>Perir gl'ingegni amaramente lascia,</l>
<l>Le Muse sprezza e le virtù bandisce.</l>
</lg>
<lg>
<l>Negletti in corte i peregrini cigni,</l>
<l>Agiato nido al poetar non hanno;</l>
<l>Sotto fero tenor d'astri maligni</l>
<l>D'una in altra città dispersi vanno.</l>
</lg>
<lg>
<l>Non è chi merchi i lor soavi accenti,</l>
<l>Sol per desio d'immortalarsi almeno;</l>
<l>Per inchiostri non cambia ori et argenti:</l>
<l>Così bollente ha d'avarizia il seno.</l>
</lg>
<lg>
<l>Va ne le regie a celebrar talora</l>
<l>Gli eroici vanti un peregrino ingegno;</l>
<l>Ei mal gradito, e mal veduto ancora,</l>
<l>Premio non trova al suo gran merto degno.</l>
</lg>
<lg>
<l>Contro irata Fortuna ei per riparo</l>
<l>Una povera lira in man si prende;</l>
<l>Un frutto coglie in guiderdone amaro,</l>
<l>Ch'inasprisce la lingua e 'l gusto offende.</l>
</lg>
<lg>
<l>Deh! tornate a la luce, al mondo voi,</l>
<l>Mecenati famosi, eccelsi Augusti,</l>
<l>Ch'i poetici ingegni e i sacri eroi</l>
<l>Accoglieste a tuttor, pietosi e giusti.</l>
</lg>
<lg>
<l>OGGI al mondo non è chi, largo e pio,</l>
<l>Amico venga a sollevar le Muse;</l>
<l>Per cibo un lauro e per bevanda un rio</l>
<l>Hanno in cima ad un colle, accolte e chiuse.</l>
</lg>
<lg>
<l>Più d'un nobile ingegno e più d'un vate</l>
<l>Sotto scarso destin perir si vede,</l>
<l>Ma colpa sol de la moderna etate,</l>
<l>Che nega avara a la virtù mercede.</l>
</lg>
<lg>
<l>Tesse eroico scrittor bellici vanti,</l>
<l>Con la penna intrecciando almi episodi;</l>
<l>Ma dai versi non prende altro che vanti,</l>
<l>E per lodi non coglie altro che lodi.</l>
</lg>
<lg>
<l>Sparge in mezzo le corti un'aurea vena</l>
<l>Di faconda armonia ch'in versi scioglie,</l>
<l>Ma da mano real, cortese e piena,</l>
<l>Vena prodiga d'or giamai non coglie.</l>
</lg>
<lg>
<l>Stima il garrulo vulgo un che, togato,</l>
<l>Giudica ne le Rote i dritti e i torti,</l>
<l>Un ch'ha la lite e la discordia a lato,</l>
<l>Cicalator, mormorator di corti.</l>
</lg>
<lg>
<l>Un, che d'Astrea torcendo i puri sensi,</l>
<l>La nuda verità veste di frode;</l>
<l>Corvo inuman, ch'ove a litigio viensi,</l>
<l>De l'altrui mal, come suo ben, si gode.</l>
</lg>
<lg>
<l>E chi d'Apollo imitator ne l'arte</l>
<l>Ai bianchi cigni è in purità simile,</l>
<l>Che spira amor da le sue belle carte,</l>
<l>Come inutile e vano, ei prende a vile.</l>
</lg>
<lg>
<l>O di secolo pravo insania folle,</l>
<l>Che l'umano giudizio ombra et appanna!</l>
<l>Parolette e menzogne il mondo estolle,</l>
<l>E i poetici studi a terra danna.</l>
</lg>
<lg>
<l>Ma stiasi pur nel suo parer fallace</l>
<l>La sciocca plebe a vil guadagno intesa,</l>
<l>Ch'in sì povero stato avendo io pace,</l>
<l>Lasciar non vo' l'incominciata impresa.</l>
</lg>
<lg>
<l>Benché frutti non abbia il sacro monte,</l>
<l>E miniere produr non sappia d'auro,</l>
<l>Benché poveri umor stilli il suo fonte,</l>
<l>In sì povero umor prendo ristauro.</l>
</lg>
<lg>
<l>Più mi giova raccor sterile alloro</l>
<l>Tra i silenzi di Pindo alti e divini,</l>
<l>Che tra fremiti rei del rauco foro</l>
<l>Di fruttifera palma ornarmi i crini.</l>
</lg>
<lg>
<l>M'è più grato fra' cigni essere accolto,</l>
<l>Lunge avendo da me discordie e liti,</l>
<l>Che di garrulo stuol, fallace e stolto,</l>
<l>I vani applausi e i popolari inviti.</l>
</lg>
<lg>
<l>Leggi e riti d'Astrea né do, né prendo,</l>
<l>Nel causidico foro amati tanto;</l>
<l>Reggo me stesso, e quelle norme apprendo</l>
<l>Che fan puro lo stil, perfetto il canto.</l>
</lg>
</lg>
</div2>



<div2 type="poesia">
<salute><emph>Al sig. Marco Maresca.</emph></salute>
<head><emph>Si narrano le cadute de' superbi e la maniera che devono gli uomini osservare per mantenersi nella prosperità</emph></head>
<lg type="canzone ode">
<lg>
<l>Quando del greco re l'alto ingegniero</l>
<l>Compose l'ali al baldanzoso figlio,</l>
<l>Che per l'aria dovea farsi nocchiero,</l>
<l>Questo a lui rammentò saggio consiglio:</l>
</lg>
<lg>
<l>“Poiché tanto hai desio da terra alzarte</l>
<l>E superar de la Natura il corso,</l>
<l>Ecco in virtù de la mia nobil arte,</l>
<l>T'impenno, o figlio, il giovinetto dorso.</l>
</lg>
<lg>
<l>Mira che vie di caminar t'insegno,</l>
<l>Da mortal piè non rintracciate ancora;</l>
<l>Ove a pena salir potria l'ingegno,</l>
<l>Farò che voli e che passeggi or ora.</l>
</lg>
<lg>
<l>Per questo campo, ove da terra asceso,</l>
<l>Ha sì bella città l'alato stuolo,</l>
<l>Incaminati su, libra il tuo peso,</l>
<l>Sù sù, scoti le penne, alzati a volo.</l>
</lg>
<lg>
<l>Ma guarda ben di non andar tant'alto</l>
<l>Che lasci poi l'affaticato pondo,</l>
<l>E di Fetonte imitator nel salto,</l>
<l>De le vergogne tue riempi il mondo.</l>
</lg>
<lg>
<l>Né tanto basso il tuo viaggio sia</l>
<l>Che le cime de' monti intorno rada;</l>
<l>Secar per mezzo puoi l'aerea via,</l>
<l>Né torcer mai dal mio pensier la strada.</l>
</lg>
<lg>
<l>Va per dritto sentier l'aura solcando,</l>
<l>Che per debile volo è più sicura.</l>
<l>Ah, se non vuoi precipitar volando,</l>
<l>Serba sempre in andar legge e misura!</l>
</lg>
<lg>
<l>Non t'appressar ne la rotante sfera,</l>
<l>Ove pace la fiamma unqua non have,</l>
<l>Che spinto poi da la sua forza altera,</l>
<l>Piombaresti a l'in giù, rapido e grave.</l>
</lg>
<lg>
<l>Io di cera e di lin formai quest'ali</l>
<l>E di morbida piuma in aria lieve,</l>
<l>Materie tutte in sé caduche e frali,</l>
<l>Atte e disposte a liquefarsi in breve”.</l>
</lg>
<lg>
<l>Così per quel volubile elemento,</l>
<l>Consigliando al figliuol, Dedalo giva,</l>
<l>Solcando l'aria e navigando il vento,</l>
<l>Per entro un mar che non ha fondo o riva.</l>
</lg>
<lg>
<l>Ma sprezzator del buon paterno avviso,</l>
<l>Patio naufragio il navigante alato;</l>
<l>E percosso nel tergo, arso nel viso,</l>
<l>Cadde ai lampi del sol tosto abbagliato.</l>
</lg>
<lg>
<l>Cadde il folle garzon, cadde repente</l>
<l>Nel mar che del suo nome ancor rimbomba;</l>
<l>Sperò sopra le stelle il trono ardente,</l>
<l>Et ebbe poi ne l'acque umida tomba.</l>
</lg>
<lg>
<l>Gran mistero profondo accoglie in seno,</l>
<l>Così favoleggiando, attica lira:</l>
<l>A cader va chi senza legge o freno</l>
<l>A somma altezza ambizioso aspira.</l>
</lg>
<lg>
<l>Ma chi per l'alto stato al ciel risorto,</l>
<l>Su l'ali che di pompe alza Fortuna,</l>
<l>Misura il suo valor, discreto, accorto,</l>
<l>Non teme al volo suo caduta alcuna.</l>
</lg>
<lg>
<l>Cade ben sì, chi pertinace estolle</l>
<l>Di gonfia vanità caduche piume,</l>
<l>E dentro i fasti suoi superbo e folle,</l>
<l>A Dio paragonarsi ancor presume.</l>
</lg>
<lg>
<l>Sollevarsi là su tentò nel cielo</l>
<l>L'Angelo usurpator del trono eterno,</l>
<l>Ma fulminato dal divino telo,</l>
<l>Col precipizio suo cavò l'Inferno.</l>
</lg>
<lg>
<l>Che vale il calcitrar contro le stelle,</l>
<l>E gara aver di parità con Dio?</l>
<l>Corna alzò di superbia al ciel Babelle,</l>
<l>E del suo folle ardir raccolse il fio.</l>
</lg>
<lg>
<l>Pensar gli empi Giganti inclite prove</l>
<l>Far sopra scala rea d'imposti monti,</l>
<l>Ma da la man del fulminante Giove</l>
<l>Ebber rotte le corna, arse le fronti.</l>
</lg>
<lg>
<l>Ecco il superbo successor di Nino,</l>
<l>Fra lauta mensa e fra pomposa corte,</l>
<l>Come per man del Giudice divino</l>
<l>Lesse con gli occhi suoi la propria morte.</l>
</lg>
<lg>
<l>Che valse il fasto al filisteo gigante</l>
<l>E 'l gran terror de l'orgogliosa fronte,</l>
<l>Se picciol sasso ad atterrar bastante</l>
<l>Fu de l'audacia sua l'orribil monte?</l>
</lg>
<lg>
<l>Mira di Xerse il temerario orgoglio,</l>
<l>Che tanto audace insuperbiva in guerra,</l>
<l>Come dal trono del suo regio soglio</l>
<l>Giace abbattuto et espugnato a terra.</l>
</lg>
<lg>
<l>Superbo di trionfi e di corone</l>
<l>Il ribellante greco al ciel levossi,</l>
<l>Ma da la man del galileo campione,</l>
<l>Mentre oppresso moria, vinto chiamossi.</l>
</lg>
<lg>
<l>Pensò Dragutte ir furioso a l'etra,</l>
<l>E rinovar la temeraria rocca,</l>
<l>Ma colto poi da repentina pietra,</l>
<l>Da la superbia sua l'empio trabocca.</l>
</lg>
<lg>
<l>Poco anzi il re sueto, in vista acerbo,</l>
<l>Minacciava a Fernando aspre rovine,</l>
<l>E in Aquilone alzar trono superbo;</l>
<l>Ma cadde l'empio e fu destrutto al fine.</l>
</lg>
<lg>
<l>Come cada l'orgoglio al fine estinto</l>
<l>Nel re d'Algieri il gran lombardo accenna;</l>
<l>E nel tumido Argante, ucciso e vinto,</l>
<l>Conferma pur la sorrentina penna;</l>
</lg>
<lg>
<l>E mille ancor presuntuosi e folli,</l>
<l>D'alto in povero stato al fin ridutti,</l>
<l>Che sotto amari gioghi oppressi i colli,</l>
<l>De la baldanza lor colsero i frutti.</l>
</lg>
<lg>
<l>Non sia chi per fortuna o per ricchezza,</l>
<l>Tiranneggiando altrui, sollevi l'ale;</l>
<l>Non può gloria durar posta in altezza,</l>
<l>Se non è di virtù figlia immortale.</l>
</lg>
<lg>
<l>Quando gonfio vapor di vano affetto</l>
<l>Cerca l'alma annebbiar d'oscuri fumi,</l>
<l>Ricorri a l'umiltà, ch'a l'intelletto</l>
<l>Manda d'alto splendor purgati lumi.</l>
</lg>
<lg>
<l>Marco, s'avvien che 'l Fato al ciel t'impenne,</l>
<l>E largo al tuo desio rida opportuno,</l>
<l>Va' di ragion su l'adeguate penne,</l>
<l>Che non avrai mai precipizio alcuno.</l>
</lg>
<lg>
<l>Ma vanne pur, dove ha la gloria il trono,</l>
<l>Che caduta a temer punto non hai,</l>
<l>Ch'ove gli altri nel volo Icari sono,</l>
<l>Dedalo col tuo senno oggi ti fai.</l>
</lg>
</lg>
</div2>

<div2 type="poesia">
<salute><emph>Al sig. Gio. Andrea Di Paolo.</emph></salute>
<head><emph>Si detesta il vizio della gola, come quella ch'è corruttela dei sensi et impedimento per la virtù</emph></head>
<lg type="canzone ode">
<lg>
<l>In quella prima età, che d'oro il giorno</l>
<l>Godea ne' suoi natali il mondo infante,</l>
<l>Quando il termine ancor non era intorno,</l>
<l>Et era stanza il bosco a l'uomo errante,</l>
</lg>
<lg>
<l>Non era allor chi preparando andasse,</l>
<l>Provido vivandier, mense pompose,</l>
<l>E per destar la fame anco portasse</l>
<l>A le nari anelanti esche odorose.</l>
</lg>
<lg>
<l>Ma poi che s'inalzò l'umano orgoglio</l>
<l>L'ampie cittadi a circondar di mura,</l>
<l>Posando altier sopra ingemmato soglio,</l>
<l>Sdegnò cibo sì schietto, esca sì pura.</l>
</lg>
<lg>
<l>Lasciò per alimento ai greggi immondi</l>
<l>Da' cerri grandinar l'irsute ghiande,</l>
<l>E dentro vasi preziosi e biondi,</l>
<l>Trovò per la sua bocca altre vivande.</l>
</lg>
<lg>
<l>Tanta ingordigia accumulò nel petto</l>
<l>Erisiton famelico e vorace,</l>
<l>Che si levò, senza pietoso affetto,</l>
<l>Fino agli augelli a conturbar la pace.</l>
</lg>
<lg>
<l>Per farne a la sua gola esche vitali,</l>
<l>Machinator di mille occulti danni,</l>
<l>Qual cosa non trovò, fabbro di mali?</l>
<l>Che non ordio d'insidiosi inganni?</l>
</lg>
<lg>
<l>Scagliò da cavo ferro acceso piombo,</l>
<l>Tese reti fra l'erbe arciero astuto,</l>
<l>E in aria, con orribile rimbombo,</l>
<l>Troncò la strada al volator pennuto.</l>
</lg>
<lg>
<l>Non fur sicuri in su l'aereo campo</l>
<l>Da tanta crudeltà gli alati augelli;</l>
<l>Né per trovar da tanta rabbia scampo,</l>
<l>Giovò l'alma innocenza ai bianchi agnelli.</l>
</lg>
<lg>
<l>Le piante impenni impetuoso il cervo,</l>
<l>E 'l vento appresso lui rassembri tardo,</l>
<l>Che de l'uomo il desio fiero e protervo,</l>
<l>Ove non può col piè, giunge col dardo.</l>
</lg>
<lg>
<l>Che giova che s'interni e che s'asconda</l>
<l>Dentro scogli riposti e algose tane</l>
<l>Il freddo e muto popolo de l'onda,</l>
<l>S'ancor dai lacci suoi preda rimane?</l>
</lg>
<lg>
<l>di tridenti il pescatore armato</l>
<l>Per far battaglia a la cittade ondosa,</l>
<l>E fin dove Nereo vive celato,</l>
<l>La famiglia del mar lancia squamosa.</l>
</lg>
<lg>
<l>Dilata il vivo fonte in piaggia aperta,</l>
<l>Et ampio lago a meraviglia forma;</l>
<l>E per farne a la bocca amata offerta,</l>
<l>Vi tiene in prigionia squamosa torma.</l>
</lg>
<lg>
<l>O d'empio caso inconsolabil duolo,</l>
<l>O d'aspra crudeltà malvagia sorte,</l>
<l>Per mantener la vita a l'uomo solo,</l>
<l>Tanti animali han da provar la morte?</l>
</lg>
<lg>
<l>Per recarli da Scio gli ostri spumanti,</l>
<l>E da l'arso Vesuvio ambre lucenti,</l>
<l>Soffrono i travagliati naviganti</l>
<l>Tempeste ondose e perigliosi venti.</l>
</lg>
<lg>
<l>Serba ne' cupi fossi il ghiaccio saldo,</l>
<l>Che Borea distillò con fredda mano,</l>
<l>Per sepelirvi poi nel tempo caldo,</l>
<l>Chiuso in vasi d'argento, il dio tebano.</l>
</lg>
<lg>
<l>Mille d'elettro e d'or vasella et urne</l>
<l>Disposte mira et ordinate a schiere;</l>
<l>E mille, per cacciar l'ombre notturne,</l>
<l>Si fa d'intorno apparecchiar lumiere.</l>
</lg>
<lg>
<l>Tergono le sue dita onde beate,</l>
<l>Che stillate in odor Gaeta manda,</l>
<l>E le sue mani in asciugar bagnate</l>
<l>Vola candido lin, pregio d'Olanda.</l>
</lg>
<lg>
<l>Lino, che di candor Giunone alluma,</l>
<l>Fa che tra mille odor s'allarghi e spanda,</l>
<l>Ove riposto in più d'un vaso fuma</l>
<l>Di condito sapor lauta vivanda.</l>
</lg>
<lg>
<l>Fa di piuma volubile e pomposa</l>
<l>Tremolar, ventilar leggiero arnese,</l>
<l>Ch'in aria per fugar mosca noiosa</l>
<l>Da la superbia de' pavoni apprese.</l>
</lg>
<lg>
<l>Ricchi d'abiti d'or paggi e donzelle,</l>
<l>Pronti di qua, di là vengono e vanno;</l>
<l>Or prendon queste coppe, or prendon quelle,</l>
<l>E l'ambre di Lieo stillar vi fanno.</l>
</lg>
<lg>
<l>Tanto l'umana gola oggi si stende,</l>
<l>Tanto ingordo desio fra noi si cova,</l>
<l>Che solo ad agi et a delizie attende</l>
<l>E pasture novelle il senso trova.</l>
</lg>
<lg>
<l>Per appagar l'insaziabil fame,</l>
<l>Quanti l'uomo crudel di vita priva?</l>
<l>Fa di morti animali il ventre infame</l>
<l>Tomba animata e sepoltura viva.</l>
</lg>
<lg>
<l>Folle, non vede poi che 'n grembo al vino</l>
<l>Sommerge di ragione il lume acceso,</l>
<l>Et al suo corpo infermo, egro e meschino,</l>
<l>In vece di sostanza, aggiunge peso.</l>
</lg>
<lg>
<l>Che altro fuor che prigionia rassembra</l>
<l>Questa ch'abbiamo noi corporea salma?</l>
<l>Chi di tumida carne empie le membra,</l>
<l>Il peso addoppia, e la prigione a l'alma.</l>
</lg>
<lg>
<l>Fa scarsi i giorni suoi, chi reo prepara</l>
<l>Mensa abbondante a la vorace gola;</l>
<l>Solo ad abbreviar la vita impara,</l>
<l>Chi vuol d'Epicureo seguir la scola.</l>
</lg>
<lg>
<l>Quanti dentro le crapole sepolti,</l>
<l>L'anima vomitar giù ne l'Inferno!</l>
<l>Quanti gravi di cibo, in sonno accolti,</l>
<l>Ebber per man di morte un sonno eterno!</l>
</lg>
<lg>
<l>Presso Betulia un capitano il dica,</l>
<l>Fra conviti sommerso, ebro e satollo,</l>
<l>Che sotto il ferro d'un'ebrea pudica,</l>
<l>Debitore a la morte inchina il collo.</l>
</lg>
<lg>
<l>Mira il gotico re, ch'empio nel viso</l>
<l>Fu de l'ira divina aspro flagello,</l>
<l>Con che fiero spettacolo improviso</l>
<l>Va da la mensa a ritrovar l'avello.</l>
</lg>
<lg>
<l>Mentre epulando il re de l'Asia vive,</l>
<l>Vede in aria una man, né sa di cui,</l>
<l>Che cancelliera in sul parete scrive</l>
<l>Sentenza irrevocabile per lui.</l>
</lg>
<lg>
<l>Paolo, chi troppo ai sensi allarga il freno,</l>
<l>Spesso a la vita sua fa l'ore corte;</l>
<l>Quel che vitto parea, spesso è veleno,</l>
<l>Spesso Cerere e Bacco esca è di morte.</l>
</lg>
</lg>
</div2>

<div2 type="poesia">
<salute><emph>Al sig. Francesco De Petris.</emph></salute>
<head><emph>Quanto sia miserabile lo stato dell'umana condizione</emph></head>
<lg type="canzone ode">
<lg>
<l>Francesco, è di Fortuna</l>
<l>Questa vita mortale istabil campo,</l>
<l>Che sicurezza alcuna</l>
<l>Non serba altrui, ma periglioso inciampo;</l>
<l>E fra diverse in sé contrarie tempre</l>
<l>È combattuta et abbattuta sempre.</l>
</lg>
<lg>
<l>Viva morte de l'alma,</l>
<l>E non vita chiamar questa ne lice;</l>
<l>Gravosa e dura salma,</l>
<l>Che nel corpo sostien l'uomo infelice:</l>
<l>Fumo oscur, velo ombroso, onda incostante,</l>
<l>Sonno breve, ombra lieve, aura volante.</l>
</lg>
<lg>
<l>Nave sdruscita e frale,</l>
<l>Ch'un periglioso Egeo di pianto scorre;</l>
<l>Velocissimo strale,</l>
<l>Che da l'arco del tempo a volo corre;</l>
<l>Fallace nube et apparente lume,</l>
<l>Fugace lampo e fuggitivo fiume.</l>
</lg>
<lg>
<l>Terrestre prigionia,</l>
<l>Ch'ha d'intrichi d'error vari cancelli;</l>
<l>Spinosa e dura via,</l>
<l>Ch'ha vari precipizi, orridi e felli;</l>
<l>Mondana rete, dove intorno avvolta</l>
<l>In fra lacci di sensi è l'alma accolta.</l>
</lg>
<lg>
<l>Omicida sirena,</l>
<l>Ch'alletta sì, ma con fallaci inganni;</l>
<l>Intrecciata catena</l>
<l>Di lunghi mali e di tenaci affanni,</l>
<l>U' de l'anella in vari giri attorte,</l>
<l>L'ultimo cerchio suo rinchiude morte.</l>
</lg>
<lg>
<l>Ma tu, nel giro angusto</l>
<l>Di questa umana e miserabil vita,</l>
<l>T'apri d'onore augusto</l>
<l>Spazioso teatro e via spedita;</l>
<l>E ne la brevità degli anni io scerno</l>
<l>Che con la penna attendi a farti eterno.</l>
</lg>
</lg>
</div2>

<div2 type="poesia">
<salute><emph>Al sig. D. Ippolito di Costanzo.</emph></salute>
<head><emph>Si raccontano i funesti avvenimenti che cagionò ne' tempi nostri l'incendio del Vesuvio</emph></head>
<lg type="canzone ode">
<lg>
<l>Sorge in aria tonante</l>
<l>Dopo tant'anni a riveder la luce</l>
<l>Furioso Gigante,</l>
<l>Ribello al ciel, vittorioso duce,</l>
<l>E fosco inalza e nubiloso intorno</l>
<l>Sul monte un monte, e su le corna un corno.</l>
</lg>
<lg>
<l>Squarcia il fianco materno,</l>
<l>Qual troppo angusta al suo furor misura;</l>
<l>E sdegnando l'Inferno,</l>
<l>Si fa spiraglio ad esalar l'arsura,</l>
<l>E manda fuor da le sue rotte vene</l>
<l>Sulfurei sassi et infocate arene.</l>
</lg>
<lg>
<l>Ei superbo fremendo,</l>
<l>Antico autor di temerarie prove,</l>
<l>Va sui turbini orrendo</l>
<l>A farsi il trono ove l'imperio ha Giove.</l>
<l>E con quell'armi onde fu spento e spinto,</l>
<l>Mostrar si vuol più vincitor che vinto.</l>
</lg>
<lg>
<l>Cinto d'orbi tonanti,</l>
<l>Emulator de le guerriere moli,</l>
<l>Va per gradi fumanti</l>
<l>Scalando i cieli e sormontando i poli;</l>
<l>Et acciecando al bel pianeta i lumi,</l>
<l>Nubi a nubi radoppia, e fumi a fumi.</l>
</lg>
<lg>
<l>Mille timpani accoglie,</l>
<l>E mille trombe ei mormorando suona,</l>
<l>Mille furie discioglie,</l>
<l>E “guerra, guerra” ogni sua valle intuona;</l>
<l>E mentre il tempo a la battaglia assegna,</l>
<l>Dentro i nuvoli suoi spiega l'insegna.</l>
</lg>
<lg>
<l>Giunge zuffa con zuffa,</l>
<l>E per molto gridar mormora roco,</l>
<l>Mugge, strepita e sbuffa</l>
<l>Da la gola fumante aure di foco;</l>
<l>E per furor, ch'ha nel vedersi oppresso,</l>
<l>Fra le ceneri sue rode se stesso.</l>
</lg>
<lg>
<l>Scuote il giogo del collo,</l>
<l>Impaziente più di star sotterra,</l>
<l>E con rapido crollo</l>
<l>Fa negli empiti suoi tremar la terra;</l>
<l>E fin nel centro ove l'imperio ha fisso,</l>
<l>Scatenando le furie, apre l'abisso.</l>
</lg>
<lg>
<l>Rompe audace ogni freno</l>
<l>Con improvisa e repentina scossa,</l>
<l>E nel gravido seno</l>
<l>Fa conquassar de la gran madre l'ossa,</l>
<l>E come appar ne le tempeste il flutto,</l>
<l>Va dibattendo et agitando il tutto.</l>
</lg>
<lg>
<l>Mena furia diversa,</l>
<l>E ciò ch'incontra, impetuoso inonda,</l>
<l>Mentre prodigo versa</l>
<l>Dal rotto fianco in più diluvi l'onda;</l>
<l>Strano a mirar, che d'un gran monte fuore,</l>
<l>Dove sorge la fiamma, esca l'umore.</l>
</lg>
<lg>
<l>Corre giù rovinoso,</l>
<l>Fra duri intoppi ei più gonfiando i passi;</l>
<l>E qual toro cruccioso,</l>
<l>Cozza e rompe in andar sassi con sassi,</l>
<l>Le torri atterra e fa cader tra selve</l>
<l>Pastori, armenti, agricoltori e belve.</l>
</lg>
<lg>
<l>Da tanti empiti aggiunto,</l>
<l>E da tanti urti combattuto e mosso,</l>
<l>Cede e cade in un punto</l>
<l>Com'onda in onda ogni edificio scosso,</l>
<l>E nel cader coi precipizi sui</l>
<l>Dà morte insieme e sepoltura altrui.</l>
</lg>
<lg>
<l>Mira il padre Lieo</l>
<l>Con occhi molli di stillante duolo,</l>
<l>Miserabil trofeo,</l>
<l>Star senza vita ogni sua vite al suolo;</l>
<l>E mostra fuor ch'ha nel vermiglio viso</l>
<l>Con le lagrime sue perduto il riso.</l>
</lg>
<lg>
<l>Grida stupido ognuno:</l>
<l>“Vien forse il dì de l'eternal ruina!</l>
<l>Quando in cenere bruno</l>
<l>Stillò mai pioggia, e gocciolò mai brina?</l>
<l>E con qual modo imperioso e strano,</l>
<l>Ove Bacco dimora, entra Volcano?”.</l>
</lg>
<lg>
<l>Mira il torbido nembo</l>
<l>La bella dea che la quiete adombra,</l>
<l>E sì densa nel grembo</l>
<l>Si trova accolta e geminata l'ombra,</l>
<l>Che dubbia sta, mentre il suo carro invia,</l>
<l>Se ne la terra o ne l'abisso stia.</l>
</lg>
<lg>
<l>Teme, pallido in fronte,</l>
<l>Menando il giorno, il regnator di Delo,</l>
<l>Di cader qual Fetonte,</l>
<l>Per tanti fumi abbargliato in cielo;</l>
<l>E sì gran tema ha de l'incendio atroce,</l>
<l>Che nascoso, là su fugge veloce.</l>
</lg>
<lg>
<l>Bolle il salso elemento</l>
<l>Nel suo gelato et arenoso nido,</l>
<l>E per tema e spavento,</l>
<l>Che li porge l'ardor, fugge dal lido;</l>
<l>E de le pietre, che l'incendio involve,</l>
<l>Dentro l'onda confusa arde la polve.</l>
</lg>
<lg>
<l>Fin ne l'umide tane,</l>
<l>Nei cupi fondi e ne l'ondose valli</l>
<l>Abbrucciata rimane</l>
<l>La muta plebe degli algosi calli;</l>
<l>Or quando mai tal meraviglia nacque,</l>
<l>Morir nel foco et abitar ne l'acque?</l>
</lg>
<lg>
<l>Vedi misti et involti</l>
<l>Morir coi lupi in compagnia gli agnelli;</l>
<l>Fra il disordine accolti</l>
<l>Guizzare i pesci ove volar gli augelli;</l>
<l>E 'l tutto far, con lagrimabil uso,</l>
<l>Un invoglio indistinto, un gir confuso.</l>
</lg>
<lg>
<l>Quinci un piè, quindi un busto</l>
<l>Spira fetido odor, diviso e tronco;</l>
<l>Qui fumante, ivi adusto,</l>
<l>Ravisi un teschio e riconosci un tronco;</l>
<l>E battuto ogni campo et abbattuto,</l>
<l>Par la reggia di Bacco aula di Pluto.</l>
</lg>
<lg>
<l>Grida il patrio Sebeto:</l>
<l>“Chi tant'incendio a le mie rive apporta?</l>
<l>Sento il suolo inquieto,</l>
<l>Sarà quest'onda or da la terra assorta?</l>
<l>Sì, sì, schivo a la luce, orrida e bruna,</l>
<l>Avrò la tomba, ove acquistai la cuna?</l>
</lg>
<lg>
<l>Forse in polvere cade</l>
<l>Distrutto et arso il portator del giorno!</l>
<l>Già da l'alte contrade</l>
<l>Mi par che piombi e che rovini intorno.</l>
<l>Ma se cadrà di tanto incendio pieno,</l>
<l>Come bast'io per ricettarlo in seno?</l>
</lg>
<lg>
<l>Io, che povero d'onde,</l>
<l>Sì angusto ho l'orlo e sì ristretto il vaso,</l>
<l>Chiuderò fra due sponde</l>
<l>Chi basta a pena a sepelir l'occaso?</l>
<l>Potrò amorzar tanto infocato lume,</l>
<l>Cui poco è il mar, non che bastante un fiume?”.</l>
</lg>
<lg>
<l>“Deh, che miro, che scerno!”</l>
<l>Nettuno esclama in mezzo l'onde amare,</l>
<l>“Vedo i laghi d'Averno</l>
<l>Precipitosi giù cader nel mare;</l>
<l>Or quando mai fra' miei squamosi numi,</l>
<l>Tributo ebb'io da sì bollenti fiumi?</l>
</lg>
<lg>
<l>Forse il pallido Oblio</l>
<l>Fia quel torrente in sì mortifer'onde?</l>
<l>Mentre torbido e rio</l>
<l>Il tosco suo col mio licor confonde?</l>
<l>E ne' miei fusi e cristallini sali</l>
<l>Porta ai popoli miei sonni letali?</l>
</lg>
<lg>
<l>Forse il re d'Acheronte</l>
<l>Tributi d'acque a me sì largo mena,</l>
<l>Mentre apertosi un monte</l>
<l>Sì grossa sbocca e sì profonda vena?</l>
<l>O vuol communi in quest'ondose vie</l>
<l>Le furie sue far con le furie mie?</l>
</lg>
<lg>
<l>Tenta il sodo elemento</l>
<l>Poggiar là su, per stabilirsi il loco?</l>
<l>Vuol con novo portento</l>
<l>Cader qua giù, per abbrucciarne, il foco?</l>
<l>Ritorna forse in sì cangiate forme</l>
<l>A la massa confusa il mondo informe?</l>
</lg>
<lg>
<l>O pur, fievole e stanco,</l>
<l>Il bel cultor de le dorate poma</l>
<l>Sovra il languido fianco</l>
<l>Soffrir non può più la stellata soma,</l>
<l>E debil veglio in sostener la terra,</l>
<l>Sovra tremolo piè vacilla et erra?”.</l>
</lg>
<lg>
<l>“Perirete, o mortai”,</l>
<l>Par che quel foco in mormorar ragioni.</l>
<l>“Sù, destativi omai”,</l>
<l>Par che rauca la terra al mondo intuoni;</l>
<l>E mentre trema e con orror rimbomba,</l>
<l>Par voglia a tutti apparecchiar la tomba.</l>
</lg>
<lg>
<l>Resta al suolo tremante,</l>
<l>Di calor, di color ciascuno privo;</l>
<l>Spira a pena anelante,</l>
<l>Immoto e muto, e semivivo il vivo;</l>
<l>Et è così da la paura assorto,</l>
<l>Che non sente la morte, e resta morto.</l>
</lg>
<lg>
<l>Freme il volgo pensoso</l>
<l>In su l'aprir del matutino giorno:</l>
<l>Fra pauroso e bramoso,</l>
<l>Va dubbio il caso esaminando intorno;</l>
<l>E dal timor, se non dal male ucciso,</l>
<l>Chi la morte non ha, la mostra al viso.</l>
</lg>
<lg>
<l>Sorge fuor da le piume</l>
<l>Et apre l'uscio il villanel tremando;</l>
<l>Mira il torbido lume,</l>
<l>E dice poi: “Qui come io venni, e quando?</l>
<l>Mi sogno forse, o ne lo stigio Averno,</l>
<l>Mentre solco l'Oblio, miro l'Inferno?”.</l>
</lg>
<lg>
<l>Scorge l'alta rovina,</l>
<l>Fra tanti moti, il miserello immoto:</l>
<l>Pensa bellica mina,</l>
<l>E vuol fuggir, ma li vien meno il moto;</l>
<l>Ei vuol gridar, ma da timor gelato</l>
<l>Gli vien tronca la voce e tolto il fiato.</l>
</lg>
<lg>
<l>Un tumulto, un lamento,</l>
<l>Un pianger rotto di chi langue e stride</l>
<l>Empie ognun di spavento,</l>
<l>Atterrisce et atterra, ange et ancide:</l>
<l>È il foco no, che sì vorace fassi,</l>
<l>È la pietà, che fa spezzare i sassi.</l>
</lg>
<lg>
<l>Vola ardita la morte</l>
<l>Coi voli ancor di mille incendi e mille,</l>
<l>Pugna, intrepida e forte,</l>
<l>Con tanti strai quante ha l'ardor faville;</l>
<l>E 'n su l'ombrosa e rovinosa balza,</l>
<l>Fra quelle fiamme i suoi trionfi inalza.</l>
</lg>
<lg>
<l>Stringe il tenero pegno</l>
<l>L'afflitta madre e va gridando al campo,</l>
<l>Corre senza ritegno,</l>
<l>S'aggira e gira e va trovando scampo;</l>
<l>La morte fugge in fra l'arsiccie arene,</l>
<l>Ma nel fuggirla, ad incontrarla viene.</l>
</lg>
<lg>
<l>Fugge il veglio tremante,</l>
<l>E nel fuggir va a ricader poi lasso.</l>
<l>Fugge il giovine errante,</l>
<l>E trova poi che gli è rinchiuso il passo.</l>
<l>Ei dubbio sta ne l'infernal profumo;</l>
<l>S'egli fugge l'ardor, more nel fumo.</l>
</lg>
<lg>
<l>L'un con l'altro fuggendo,</l>
<l>S'appoggia e attiene, e ne l'ardor s'affoca.</l>
<l>Grida un misero ardendo:</l>
<l>“Aita, aita”, e 'l suo compagno invoca.</l>
<l>Risponde l'altro in suon dimesso e pio:</l>
<l>“Non posso, oimè, sto ne la morte anch'io”.</l>
</lg>
<lg>
<l>Ferma attonito i passi</l>
<l>Il peregrin per le vicine strade</l>
<l>Tra la furia de' sassi,</l>
<l>Debitore a la morte: ei trema e cade,</l>
<l>Cade il meschin, ma nel cader fra loro,</l>
<l>Può dire a pena in un singhiozzo: “Io moro”.</l>
</lg>
<lg>
<l>Giù precipita un figlio,</l>
<l>Ove languido un padre arso trabocca;</l>
<l>Cerca aita al periglio,</l>
<l>Ma la parola poi li more in bocca.</l>
<l>Pur moribondo, ei con paterno zelo</l>
<l>Singhiozza e dice: “A rivederne in cielo”.</l>
</lg>
<lg>
<l>“Fuggi”, grida lo sposo,</l>
<l>Per man traendo a più poter la moglie.</l>
<l>Ecco un turbo focoso</l>
<l>Si spande in aria et ogni ben li toglie:</l>
<l>Col braccio in man de la sua donna ei resta,</l>
<l>Fra quell'ombre fumanti, ombra funesta.</l>
</lg>
<lg>
<l>Grida un putto infelice,</l>
<l>Fra la turba fugace errando insieme.</l>
<l>“Ove sei madre?”, ei dice,</l>
<l>“Ove sei figlio?”, ella risponde e geme.</l>
<l>“Con cui mi lasci?”, egli soggiunge, e intanto</l>
<l>Ella risponde: “In compagnia del pianto”.</l>
</lg>
<lg>
<l>Questi va, quegli riede;</l>
<l>Fugge l'un, fugge l'altro; un grida, un piange,</l>
<l>Rotto il capo, arso il piede.</l>
<l>Chi di sù, chi di giù s'affligge et ange;</l>
<l>E fra balli di morte e di fortuna,</l>
<l>Il caso è vario, e la tragedia è una.</l>
</lg>
<lg>
<l>Ode un salvo rimaso</l>
<l>Un che grida da lunge e dice: “Aita”.</l>
<l>Corre al misero caso,</l>
<l>Ma il zelo suo gli fa lasciar la vita:</l>
<l>Solo un acquista da pietà mercede,</l>
<l>Che 'n tante morti il suo morir non vede.</l>
</lg>
<lg>
<l>Piange afflitta sorella,</l>
<l>Squarciando l'or de le sue bionde chiome,</l>
<l>E chiamata ancor ella,</l>
<l>Chiamando va del suo fratello il nome.</l>
<l>E sente, oimè, senza sperar conforto,</l>
<l>Un grido poi che le risponde: “È morto”.</l>
</lg>
<lg>
<l>Fra la polve anelante</l>
<l>Un altro va per refrigerio a l'onda,</l>
<l>Ma cadendo tremante</l>
<l>Ne l'acqua no, ma ne l'arena affonda.</l>
<l>Così riman, senza partir da un loco,</l>
<l>Sommerso in polve et annegato in foco.</l>
</lg>
<lg>
<l>Sciolta il crin, scinta il manto,</l>
<l>Cade gravida donna al grave nembo.</l>
<l>Muor la misera intanto</l>
<l>Col parto acerbo et immaturo in grembo,</l>
<l>E va tra fiamme acerbamente unite,</l>
<l>Con una morte, a terminar due vite.</l>
</lg>
<lg>
<l>Qui con avida cura</l>
<l>Un corre al tetto a radunar gli arredi,</l>
<l>Là tra l'onda e l'arsura</l>
<l>Un altro giunge e se gli mira a' piedi:</l>
<l>Ma strutti quelli e inceneriti inanzi</l>
<l>Mira estreme reliquie, ultimi avanzi.</l>
</lg>
<lg>
<l>Mentre ciascuno fugge,</l>
<l>Si volge indietro e di dolor sospira,</l>
<l>Urla, freme e si strugge,</l>
<l>Perché distrutto ogni poter suo mira.</l>
<l>Pentito riede, e fra la calca involto,</l>
<l>Pria che morto rimanga, arde sepolto.</l>
</lg>
<lg>
<l>Chi rivolto a le stelle,</l>
<l>Accusando gli error, piange pentito.</l>
<l>Chi d'amare novelle</l>
<l>Vien portator ne la città smarrito.</l>
<l>Teme e trema ciascun, confuso insieme,</l>
<l>Chi di qua, chi di là sospira e geme.</l>
</lg>
<lg>
<l>Lascia il ruvido ostello,</l>
<l>E vien tra mura ad abitar civili</l>
<l>Doloroso drappello</l>
<l>Di donne afflitte e di fanciulli umili,</l>
<l>Che nel suo scampo, travagliato e perso,</l>
<l>Fra la turba mendica erra disperso.</l>
</lg>
<lg>
<l>Stanco e rotto rimaso</l>
<l>In sì tragico orror, la voce sciolta,</l>
<l>Narra il vedovo caso</l>
<l>Al cittadin, che con pietà l'ascolta;</l>
<l>E l'egra istoria in raccontar funesta,</l>
<l>La lingua langue e la parola arresta.</l>
</lg>
<lg>
<l>Resto attonito anch'io</l>
<l>Qual freddo sasso et insensata pietra;</l>
<l>Già vien manco il dir mio,</l>
<l>Già mi cade di man l'arco e la cetra:</l>
<l>Trema il suol, mugge il mar, mutolo intanto,</l>
<l>Dando luogo al timor, do posa al canto.</l>
</lg>
</lg>
</div2>

<div2 type="poesia">
<salute><emph>Al sig. Don Berardino Belprato.</emph></salute>
<head><emph>Quanto siano amabili appresso le donne i poeti per la virtù della poesia</emph></head>
<lg type="canzone ode">
<lg>
<l>Vorrei, canoro arcier, ferir col canto</l>
<l>Chi con saette di beltà m'impiaga;</l>
<l>Ma chi darammi intanto</l>
<l>Per vendetta sì bella arme sì vaga?</l>
<l>Se ne lo scoglio di quel cor di pietra</l>
<l>Io per ira spezzai l'arco e la cetra.</l>
</lg>
<lg>
<l>Forse asceso fra voi, Ninfe canore,</l>
<l>Sì nobil dono accoglierò cortese?</l>
<l>O d'Apollo, o d'Amore</l>
<l>Vorrò sì bello, armonioso arnese;</l>
<l>Ma quand'Amor, ch'ad altre imprese aspira,</l>
<l>Con dotta mano esercitò mai lira?</l>
</lg>
<lg>
<l>Questa, o nume d'amor, che sparsa d'oro</l>
<l>Luminosa nel fianco usi faretra,</l>
<l>Sagittario canoro,</l>
<l>Fabbro d'alta armonia, dammi per cetra;</l>
<l>Che sarà poi, per allettar le genti,</l>
<l>Se fu vaso di strali, urna d'accenti.</l>
</lg>
<lg>
<l>Dammi, dammi tu poi l'arco ritorto,</l>
<l>E con modo inegual suona e ferisci.</l>
<l>Pian pian guidami accorto,</l>
<l>E la mia man con la tua mano unisci;</l>
<l>E nel temprar de' miei penosi ardori,</l>
<l>Accordando le corde, accorda i cori.</l>
</lg>
<lg>
<l>Sdegna rigidi nervi, e industre al fine</l>
<l>Sciogli lucide anella e stami biondi,</l>
<l>Stami di quel bel crine,</l>
<l>Ove te stesso in prigionia nascondi,</l>
<l>E fanne poi l'armonico lavoro</l>
<l>Nel bell'ordine mio di fila d'oro.</l>
</lg>
<lg>
<l>Un sì bel modo, innamorato dio,</l>
<l>Se di musico arnese il braccio m'armi,</l>
<l>M'armerò pur anch'io</l>
<l>Di dolci rime e di soavi carmi,</l>
<l>E nel foco del cor purgati e tersi</l>
<l>Farò volar da la mia penna i versi.</l>
</lg>
<lg>
<l>Con quei potrò, saettator vitale,</l>
<l>La mia bella ferir dolce nemica,</l>
<l>E soave al mio male,</l>
<l>Di pietate e d'amor renderla amica,</l>
<l>E con un colpo placido e diletto,</l>
<l>Ferirle il core e saettarle il petto.</l>
</lg>
<lg>
<l>In ciò confida il cor, che molto puote</l>
<l>Quell'armonia ch'amor nel canto inchiuse:</l>
<l>Fra cancelli di note</l>
<l>Sanno anco l'alme imprigionar le Muse,</l>
<l>Et han qual api a bello studio ascosi</l>
<l>Nel poetico miel gli aghi amorosi.</l>
</lg>
<lg>
<l>Che non fa l'armonia, quando talora</l>
<l>Da poetica lira esce languente?</l>
<l>L'odio e l'ira innamora</l>
<l>Fin colà giù ne la perduta gente,</l>
<l>E può tra boschi in domandar soccorso,</l>
<l>Far placata la tigre e mite l'orso.</l>
</lg>
<lg>
<l>Piega il rigido cor tosto ch'ascolta</l>
<l>Il canoro languir vergine bella,</l>
<l>E pietosa rivolta</l>
<l>Agli amanti sospir, sospira anch'ella.</l>
<l>E con muto parlar volgendo il guardo:</l>
<l>“Ardi”, par ch'ella dica, “ardi, ch'io ardo”.</l>
</lg>
<lg>
<l>Faccia in candido stil tra puri fogli</l>
<l>Con la penna sonar dolce la pena,</l>
<l>Chi desia nei cordogli</l>
<l>Amorosa pietà d'alma serena;</l>
<l>Ch'a le Muse compagna e stella amica</l>
<l>Sempre Venere fu del cigno amica.</l>
</lg>
<lg>
<l>Rozzo no, ma leggiadro ai passi, agli atti</l>
<l>Un poetico spirto altrui si rende;</l>
<l>Ove parli, ov'ei tratti,</l>
<l>Ei tosto il cor di bella donna accende:</l>
<l>Che 'l drappel de le Grazie in dolci tempre</l>
<l>Ne la lingua e nel volto ei porta sempre.</l>
</lg>
<lg>
<l>Meraviglia non è, se poi cantando,</l>
<l>I diletti d'amor sì bei descrive;</l>
<l>Egli amato, in amando,</l>
<l>Prima gusta la gioia e poi la scrive:</l>
<l>E quei piacer che dentro i sensi accoglie,</l>
<l>Con la penna leggiadra in versi scioglie.</l>
</lg>
<lg>
<l>Bianche piume d'argento, amante alato,</l>
<l>Il rettor de l'Olimpo in Cirra prese,</l>
<l>E di musica armato,</l>
<l>A la bella spartana in grembo scese;</l>
<l>Ma per fermarla et invaghirla tanto,</l>
<l>Fu saetta la voce e strale il canto.</l>
</lg>
<lg>
<l>A la bell'Euridice il trace Orfeo</l>
<l>Grato solo si fe' mercé de' canti.</l>
<l>Né già solo Aristeo,</l>
<l>Ma mille ancor per lui pospose amanti,</l>
<l>E con parole atte a mollir l'Erinni,</l>
<l>Da lui mille imparò frottole et inni.</l>
</lg>
<lg>
<l>Fra gli amanti usurpar non voglia il loco</l>
<l>Chi, Belprato, non è fra cigni eletto;</l>
<l>D'amor non narra il foco</l>
<l>Chi poetico ardor non nutre in petto;</l>
<l>Né fra reti amorose entri mai prima,</l>
<l>Chi catene intrecciar non sa di rima.</l>
</lg>
</lg>
</div2>

<div2 type="poesia">
<salute><emph>Alla signora Artemisia Gentileschi, pittrice famosissima</emph></salute>
<lg type="canzone ode">
<lg>
<l>È strale, o bella donna, o pur pennello</l>
<l>Quel ch'adopri in tua man, leggiadro e vago?</l>
<l>Deh, s'è strale novello,</l>
<l>Come forma un'imago?</l>
<l>Ahi, ch'è pennel che nel color si tinge,</l>
<l>Et è strale che punge allor che pinge!</l>
</lg>
<lg>
<l>Chi fu l'autor, chi donator cortese</l>
<l>Del tuo pennel, se non l'alato nume?</l>
<l>Ei ti fe' quell'arnese</l>
<l>De le sue molli piume,</l>
<l>E perché al mondo il tuo valor rivele,</l>
<l>Ei de le bende sue ti fa le tele.</l>
</lg>
<lg>
<l>Tu, se dotta dipingi, o dolce guardi,</l>
<l>Doni vita agli estinti e morte ai vivi.</l>
<l>Son pennelli i tuoi sguardi</l>
<l>Sì spiritosi e vivi;</l>
<l>Così, mentre in amor gli animi stringi,</l>
<l>Ne la tela d'un cor te stessa pingi.</l>
</lg>
<lg>
<l>Or chi prima di pregio, e chi dapoi,</l>
<l>Ch'abbia gloria maggior lodar debb'io?</l>
<l>Loderò gli occhi tuoi,</l>
<l>Belle stampe di Dio?</l>
<l>O la tua man miracolosa e degna,</l>
<l>Che sì belle pitture orna e disegna?</l>
</lg>
<lg>
<l>A te volgo il mio dir, mano ingegnosa,</l>
<l>Che di pura bianchezza avanzi i gigli,</l>
<l>Mano, candida rosa,</l>
<l>Man che perla somigli;</l>
<l>Meraviglia d'amor, che vista un poco,</l>
<l>Hai sembianza di neve e spiri foco.</l>
</lg>
<lg>
<l>Fabbra d'alti stupor, maga innocente,</l>
<l>Che l'imperio d'amor reggi e governi,</l>
<l>Tu con arte eccellente</l>
<l>Ne perpetui et eterni;</l>
<l>Cedano gli occhi a tua beltà gradita:</l>
<l>Quelli porgono morte e tu dai vita.</l>
</lg>
<lg>
<l>Tu sì vaghi color temprando vai,</l>
<l>Ch'a le mutole tele alma dispensi,</l>
<l>E sì belle tu fai</l>
<l>Frodi ai cupidi sensi,</l>
<l>Che quanto appar per tua virtù dipinto,</l>
<l>Rende vivo l'estinto e vero il finto.</l>
</lg>
<lg>
<l>Resta per meraviglia un'ombra immota,</l>
<l>Chi mira ogni ombra tua vivace e bella:</l>
<l>Non è di spirto vota,</l>
<l>S'ad altrui non favella,</l>
<l>Ch'è tanto al vivo in riguardarsi espressa,</l>
<l>Che muta stassi a contemplar se stessa.</l>
</lg>
<lg>
<l>Quante volte la Parca, empia e fatale,</l>
<l>Ne l'imagini tue drizzò le penne,</l>
<l>Scoccò l'acuto strale,</l>
<l>E ingannata divenne;</l>
<l>E d'insolito scorno il volto ingombra,</l>
<l>S'accorse poi d'aver ferito un'ombra.</l>
</lg>
<lg>
<l>Quante volte l'augel battendo i vanni,</l>
<l>Ove espresse avei tu l'uve ridenti</l>
<l>(O che nobili inganni,</l>
<l>O che prove eccellenti!),</l>
<l>Ei credendo gustar frutto gradito,</l>
<l>Beccò le tele e si partì schernito.</l>
</lg>
<lg>
<l>Quante volte pur gìo l'egro infiammato,</l>
<l>Ove limpida fonte avei tu finta;</l>
<l>Stese il labbro assetato</l>
<l>Sopra l'onda dipinta,</l>
<l>E credendo trovar refugio al danno,</l>
<l>Ei di Tantalo poi trovò l'inganno.</l>
</lg>
<lg>
<l>Quante volte sul verno egro tremando</l>
<l>Al tuo foco dipinto il vecchio corse.</l>
<l>Esclamò poi gridando,</l>
<l>Ché l'inganno non scorse:</l>
<l>“Quella fiamma colà come si cela,</l>
<l>Come il foco non arde oggi la tela?”.</l>
</lg>
<lg>
<l>Deh, qual saggio pittor ti diè quest'arte,</l>
<l>Onde tessi al veder frode sì illustre?</l>
<l>Deh, chi volle insegnarte</l>
<l>Arteficio sì industre?</l>
<l>Natura no, che di vergogna tinta,</l>
<l>Da la bell'arte tua si chiama vinta.</l>
</lg>
<lg>
<l>Forse nova d'amor sei Flora eletta,</l>
<l>Che le stelle del ciel pinge ne' fiori,</l>
<l>Flora, ch'in su l'erbetta</l>
<l>Di rugiade ha i colori.</l>
<l>Ma tu Flora non sei, s'io ben m'aviso:</l>
<l>Più bello è il volto tuo che 'l suo bel viso.</l>
</lg>
<lg>
<l>O quell'Iride bella esser tu dei,</l>
<l>Che 'l bell'arco del ciel pinge felice.</l>
<l>Ma tu quella non sei,</l>
<l>Graziosa pittrice,</l>
<l>Ché nel campo d'amor, qualunque assaglia,</l>
<l>Quella pace riporta, e tu battaglia.</l>
</lg>
<lg>
<l>Forse d'arte sì bella, ascesa in cielo,</l>
<l>Ti fu mastra là su la bionda Aurora?</l>
<l>Quella dea che 'l bel velo</l>
<l>De la notte colora,</l>
<l>E 'l bianco ciel delineando intorno,</l>
<l>Con pennello di luce abbozza il giorno.</l>
</lg>
<lg>
<l>Ma tu vinci d'assai l'Aurora in terra,</l>
<l>Quando a l'ombre che fai doni la luce.</l>
<l>Più grazia in te si serra,</l>
<l>Più gloria in te riluce;</l>
<l>E mentre opere fai sì illustri e sole,</l>
<l>Vaga aurora non sei, perché sei sole.</l>
</lg>
<lg>
<l>Ben m'avvegg'io che dai canori Apelli</l>
<l>La muta poesia là su apprendeste.</l>
<l>Or chi fia che t'appelli</l>
<l>Donna fra noi terreste?</l>
<l>Ah, tu imagini fai d'eterno vanto:</l>
<l>Chi divina non è non giunge a tanto!</l>
</lg>
</lg>
</div2>

<div2 type="poesia">
<salute><emph>Alla stessa</emph></salute>
<lg type="canzone ode">
<lg>
<l>Che fai tu, pigro Amor, che, destro e sciolto,</l>
<l>A la bella Artemisia or non t'invii?</l>
<l>E se la madre tua trovar desii,</l>
<l>Va', che la trovarai nel suo bel volto.</l>
</lg>
<lg>
<l>Meraviglia e stupor reca a ciascuno</l>
<l>Questa bella fra noi donna latina;</l>
<l>Chi l'alta sua beltà mira divina,</l>
<l>Rimira Citerea, Pallade e Giuno.</l>
</lg>
<lg>
<l>O con che belle et ingegnose dita</l>
<l>Tratta del suo pennel l'alto valore:</l>
<l>Senso infonde a le tele, alma al colore,</l>
<l>Luce a l'ombra riporta, ai morti vita.</l>
</lg>
<lg>
<l>Corse più d'un eroe, stupido e attento,</l>
<l>L'opre a mirar de la sua dotta mano.</l>
<l>E 'l brittanico re sin da lontano</l>
<l>Tributo ai merti suoi mandò d'argento.</l>
</lg>
<lg>
<l>Peregrina leggiadra in Adria venne,</l>
<l>Già nove glorie a procacciar rivolta,</l>
<l>E da' veneti eroi cortese accolta,</l>
<l>Di mille e mille cor dominio ottenne.</l>
</lg>
<lg>
<l>Pur ne l'Arno famoso il tosco Duce,</l>
<l>Ch'imperioso in su l'Etruria siede,</l>
<l>Ne le regie sue stanze albergo diede</l>
<l>A sì famosa e peregrina luce.</l>
</lg>
<lg>
<l>Fortunato colui ch'ottenne in sorte</l>
<l>Pittura di sue man nobili e rare,</l>
<l>Che qual novo Palladio, ovunque appare,</l>
<l>Fa per tema fuggir l'orrida morte.</l>
</lg>
<lg>
<l>Ogni opra di sua man sì bella espressa,</l>
<l>Finta no, ma vivace, e vive e spira:</l>
<l>Passo et atto non move, occhio non gira,</l>
<l>Ch'immota stassi a contemplar se stessa.</l>
</lg>
<lg>
<l>Lasciano Citerea gli alati Amori,</l>
<l>Per ubbidirla ancor ministri intenti,</l>
<l>E sovra pietre candide e lucenti</l>
<l>Sudano stanchi a macinar colori.</l>
</lg>
<lg>
<l>Or vola al ricco albergo, ove soletta</l>
<l>Costei risiede in maestà gentile;</l>
<l>Pria riverente a lei t'inchina umile,</l>
<l>E poi de' cenni suoi l'imperio aspetta.</l>
</lg>
<lg>
<l>Deh! fanciullo gentil, se mille e mille</l>
<l>Brami aver poi da me lusinghe e baci,</l>
<l>Fra mille amplessi del mio cor tenaci,</l>
<l>Queste voci in mio nome oggi tu dille:</l>
</lg>
<lg>
<l>“O de l'alma pittura unico pregio,</l>
<l>Degna del più purgato e fino inchiostro,</l>
<l>De le donne più belle altero mostro,</l>
<l>De le Grazie più scelte unico fregio,</l>
</lg>
<lg>
<l>Quel tuo fedel che con la lira al collo</l>
<l>Canta del nome tuo la gloria illustre,</l>
<l>Vuol che nel colorir, saggia et industre,</l>
<l>Su la tela dipinghi il biondo Apollo.</l>
</lg>
<lg>
<l>Pingi quel dio che ti somiglia tanto,</l>
<l>A la luce degli occhi, al crine biondo,</l>
<l>Che dà legge a le sfere e lume al mondo,</l>
<l>Che dà numero al verso, anima al canto.</l>
</lg>
<lg>
<l>Non con quell'atto bellicoso e forte,</l>
<l>Di faretra sonante il fianco armato,</l>
<l>Allor che fe' nel gran Pitone alato</l>
<l>Con acute saette entrar la morte.</l>
</lg>
<lg>
<l>Né come è sopra il ciel lucente auriga,</l>
<l>Di fiammelle e di raggi il capo adorno,</l>
<l>Allor ch'al mondo apportator del giorno,</l>
<l>Va guidando là su l'aurea quadriga.</l>
</lg>
<lg>
<l>Né d'Ameto pastor rozzo di spoglia,</l>
<l>Ch'in cambio de la cetra usi la piva,</l>
<l>E pascendo d'Anfriso in su la riva,</l>
<l>La sampogna risuoni e 'l gregge accoglia.</l>
</lg>
<lg>
<l>Né come si guardò, fervido amante,</l>
<l>Fuggitiva seguir Ninfa gioconda,</l>
<l>Che giunta appresso a la tessalic'onda,</l>
<l>Trasformata in allor, fermò le piante.</l>
</lg>
<lg>
<l>Ma guerriero pacifico e concorde,</l>
<l>Su la manca mammella appoggi il legno,</l>
<l>E con espresso e manifesto segno</l>
<l>Mostri ferir, mostri animar le corde.</l>
</lg>
<lg>
<l>Sopra il collo elevato il biondo crine</l>
<l>Scioglia in crespi volumi, in auree anella.</l>
<l>Abbia tenera guancia, e mostri in quella</l>
<l>Tra giovine e fanciullo età confine.</l>
</lg>
<lg>
<l>Ma se forse non puoi la forma espressa</l>
<l>Di quel nume veder, sacro e divino,</l>
<l>Mirati ne lo specchio, e poi nel lino</l>
<l>Col tuo vago pennel pingi te stessa.</l>
</lg>
<lg>
<l>Ministro ufficioso essendo io teco,</l>
<l>La benda mi torrò ch'agli occhi porto,</l>
<l>Per veder come pingi in atto accorto,</l>
<l>Ma temo poi di non restar più cieco.</l>
</lg>
<lg>
<l>Su la faretra mia distendi avanti,</l>
<l>Ingegnosa maestra, i minii tuoi;</l>
<l>E se 'l licor per temperarli vuoi,</l>
<l>Lagrime ti darò di mille amanti.</l>
</lg>
<lg>
<l>Se stanca ti vedrò nel bel lavoro</l>
<l>Sudori distillar di vivo argento,</l>
<l>Io dolce svegliarò subito il vento,</l>
<l>Col ventilar de le mie piume d'oro.</l>
</lg>
<lg>
<l>Se colori desii forse immortali,</l>
<l>Per rubarli a l'Aurora, andrò nel cielo;</l>
<l>Se ti mancano tele, eccoti il velo,</l>
<l>Se tu brami pennelli, eccoti l'ali”.</l>
</lg>
</lg>
</div2>

<div2 type="poesia">
<salute><emph>Alla signora Isabetta Coreglia</emph></salute>
<lg type="canzone ode">
<lg>
<l>Sù lasciate Aganippe, aonie dive,</l>
<l>Cercando aure più dolci, ombre più liete:</l>
<l>Qui del Volturno in su l'erbose rive,</l>
<l>Da le cime di Pindo omai scendete.</l>
</lg>
<lg>
<l>Qui dal Serchio venuta, altiera e bella,</l>
<l>Donna vegg'io, che fra le donne è mostro,</l>
<l>E nel tosco parlar, Saffo novella,</l>
<l>È la decima dea del coro vostro.</l>
</lg>
<lg>
<l>Donna dirla non già poss'io mortale,</l>
<l>Ch'in lei cosa non miro altro che pura,</l>
<l>E tant'alto a la gloria impenna l'ale,</l>
<l>Ch'in lei guardo mortal non s'assicura.</l>
</lg>
<lg>
<l>Sdegna la bella man, trattando l'ago,</l>
<l>Su le tele intrecciar bassi lavori,</l>
<l>E maritar con arteficio vago</l>
<l>A le seriche fila argenti et ori.</l>
</lg>
<lg>
<l>Ella a studi più degni intesa il giorno,</l>
<l>Dal donnesco drappel volta in disparte,</l>
<l>D'armonici trapunti intorno intorno</l>
<l>Sa ricamar, sa figurar le carte.</l>
</lg>
<lg>
<l>Or passeggia con l'occhio i campi illustri</l>
<l>Di poetico stuol dolce e concorde,</l>
<l>Or con dita maestre e moti industri</l>
<l>Va scorrendo le vie di tese corde.</l>
</lg>
<lg>
<l>O se canta, o se scrive, egual nel vanto,</l>
<l>Con dotta penna e con canoro legno,</l>
<l>Al puro stil dimostra, al dolce canto,</l>
<l>Musica voce, armonioso ingegno.</l>
</lg>
<lg>
<l>Io crederei ch'in sì canuto stile</l>
<l>Fosse nova fra noi Palla risorta;</l>
<l>Ma veggio poi, ch'a la virtù senile,</l>
<l>Ha de l'attica dea mente più accorta.</l>
</lg>
<lg>
<l>Polinnia la direi, che fosse al mondo,</l>
<l>Quando in numeri bei la voce scioglie;</l>
<l>Ma più dolce il cantar move giocondo</l>
<l>De le musiche dee che Pindo accoglie.</l>
</lg>
<lg>
<l>Sirena la direi, ch'in dolce voce</l>
<l>Dai cristalli del mar sia bella uscita;</l>
<l>Ma questa giova l'alme, e quella noce;</l>
<l>Quella apporta la morte, e questa vita.</l>
</lg>
</lg>
</div2>

<div2 type="poesia">
<salute><emph>Alla signora Lucrezia Marinelli.</emph></salute>
<lg type="canzone ode">
<lg>
<l>Saffo piangente</l>
<l>Vergine fu tra le donzelle argive,</l>
<l>Ch'in vece d'ago adoperò la cetra,</l>
<l>E sormontò da l'eliconie rive</l>
<l>Insino a l'etra.</l>
</lg>
<lg>
<l>Trovò costei, per dilettar le genti,</l>
<l>Di poetico stil nova testura,</l>
<l>E d'inuditi e dissusati accenti</l>
<l>Nova misura.</l>
</lg>
<lg>
<l>Sperava sì nel variar tenore</l>
<l>A le sue belle e musiche querele,</l>
<l>Cangiar quell'aspro et ostinato core</l>
<l>Del suo crudele.</l>
</lg>
<lg>
<l>Ma sparse fur le sue querele al vento,</l>
<l>Che del suo pianto il dispietato ingordo</l>
<l>Fu ne l'incanto del suo vago accento</l>
<l>Aspido sordo.</l>
</lg>
<lg>
<l>De' sacri studi innamorata e vaga,</l>
<l>Mille belle scrivea note amorose,</l>
<l>Ma al feritor de la sua bella piaga</l>
<l>Pietà non pose.</l>
</lg>
<lg>
<l>Qualor cantando in su la lira stea</l>
<l>La verginella in quel bell'atto grave,</l>
<l>O come bella a rimirar parea,</l>
<l>Così soave!</l>
</lg>
<lg>
<l>Non rozzo lin di filatrice ancella</l>
<l>L'animato alabastro in lei copria,</l>
<l>Ma molle seta di Meonia bella</l>
<l>Ricca vestia.</l>
</lg>
<lg>
<l>Avean le braccia un delicato velo,</l>
<l>Vergato intorno di purpurea lista,</l>
<l>Che trasparia, come traspare il cielo,</l>
<l>Con lieta vista.</l>
</lg>
<lg>
<l>Un ramoscel di trionfante alloro</l>
<l>Le inghirlandava il maestoso crine,</l>
<l>Che smeraldo parea giunto con oro</l>
<l>Nel suo confine.</l>
</lg>
<lg>
<l>Di ceruleo color trapunta a stelle</l>
<l>Avea la ricca e preziosa gonna,</l>
<l>Sì che parea, tra tante cose belle,</l>
<l>Diva, non donna.</l>
</lg>
<lg>
<l>Prende la penna e mescolando insieme</l>
<l>Va con l'inchiostro il doloroso pianto,</l>
<l>E come cigno ch'è su l'ore estreme</l>
<l>Fa questo canto:</l>
</lg>
<lg>
<l>“Oh Dio, ch'io moro!e 'l mio morir non credi</l>
<l>Tu, bel garzon, che sospirar mi fai;</l>
<l>Tu, crudo Amor, che lagrimar mi vedi,</l>
<l>Pietà non hai.</l>
</lg>
<lg>
<l>Io non credea ch'in sì leggiadro aspetto,</l>
<l>Ove ogni bello accumulò Beltate,</l>
<l>Si nascondesse mai sì duro petto,</l>
<l>Senza pietate.</l>
</lg>
<lg>
<l>Ma lassa, oimè, che tra leggiadri fiori</l>
<l>S'asconde spesso il traditor serpente,</l>
<l>E dentro coppa di topazi e d'ori</l>
<l>Veleno algente!</l>
</lg>
<lg>
<l>Io per gradirti et allettarti spesso</l>
<l>Novelle forme al poetar ritrovo,</l>
<l>E col dolor ch'ho ne le carte espresso,</l>
<l>Lo stil rinovo.</l>
</lg>
<lg>
<l>Io per ferirti il giovinetto core,</l>
<l>Ch'è per mio mal di tenerezza scarco,</l>
<l>Su questa lira, che mi diede Amore,</l>
<l>Trovato ho l'arco.</l>
</lg>
<lg>
<l>O quanti suoni fo sentir diversi,</l>
<l>Per allettarti, innamorato e vago!</l>
<l>Batto le corde e fo scoccare i versi,</l>
<l>Né mai t'impiago.</l>
</lg>
<lg>
<l>O quante volte io ne le carte accoglio</l>
<l>La somma, oimè, de' miei penosi affanni!</l>
<l>Ma tu nel foco il mio vergato foglio</l>
<l>Crudel condanni.</l>
</lg>
<lg>
<l>Leggi, cor mio, le dolorose carte,</l>
<l>E 'l duro petto intenerisci un poco;</l>
<l>Queste parole ch'ho segnate e sparte</l>
<l>Son tutte foco.</l>
</lg>
<lg>
<l>Dovresti alquanto intenerirti, o crudo,</l>
<l>E a tanti prieghi impietosir benigno:</l>
<l>E che sei tu, d'umanitate ignudo,</l>
<l>Freddo macigno?</l>
</lg>
<lg>
<l>No, no, cor mio, quel dispietato seno</l>
<l>Fa' molle e dolce a l'amoroso dardo;</l>
<l>Verrò di vita e di soccorso meno,</l>
<l>Senza il tuo sguardo.</l>
</lg>
<lg>
<l>Non è gran dono a chi per te sospira</l>
<l>Un dolce sguardo, un sospiretto solo,</l>
<l>Un guardo solo a le mie luci gira,</l>
<l>Fra tanto duolo”.</l>
</lg>
<lg>
<l>Così dicea la lesbica donzella;</l>
<l>Poi gli occhi in terra lagrimando affisse,</l>
<l>Posò la penna, tramortita e bella,</l>
<l>E più non disse.</l>
</lg>
</lg>
</div2>

<div2 type="poesia">
<salute><emph>All'eccellentissima signora Principessa di Butero</emph></salute>
<lg type="canzone ode">
<lg>
<l>Te, bella Clio, ch'hai ne la lira il vanto,</l>
<l>Et in cima a l'onor dovuto loco,</l>
<l>Or che donna real celebro e canto,</l>
<l>A la cetera mia compagna invoco.</l>
</lg>
<lg>
<l>Vola sopra le stelle; ivi con arte</l>
<l>La più vaga del ciel ritrova idea,</l>
<l>Perché dipinga e pennelleggi in carte</l>
<l>Questa donna immortal, ch'in terra è dea.</l>
</lg>
<lg>
<l>Gite lunge da me bassi concenti</l>
<l>Et ogn'altro pensier terreno e vile.</l>
<l>Tu, divino furor, ch'alzi le menti</l>
<l>A' divini concetti, alza il mio stile.</l>
</lg>
<lg>
<l>Sopra quell'onde luminose e terse,</l>
<l>In quella conca lucida e reale,</l>
<l>Ch'a la beltà di Citerea s'aperse,</l>
<l>Margherita sì bella ebbe il natale.</l>
</lg>
<lg>
<l>Rise il ciel, rise l'aria, e rise il tutto</l>
<l>Al suo vago apparir, lieto e sereno,</l>
<l>Quando parto sì nobile produtto</l>
<l>A Partenope mia comparve in seno.</l>
</lg>
<lg>
<l>Graziosa spuntò d'austriaca pianta</l>
<l>Peregrino rampollo, illustre germe,</l>
<l>Che sul primo valor ch'oggi si vanta,</l>
<l>Le sue radici ha stabilite e ferme.</l>
</lg>
<lg>
<l>Avo è di lei quell'argonauta ispano,</l>
<l>Quel domator d'ogni crudel fortuna,</l>
<l>Ch'alzando in mar la vincitrice mano,</l>
<l>Fiaccò le corna a l'ottomana luna.</l>
</lg>
<lg>
<l>Quel forte eroe, che ne l'ionio lido</l>
<l>Di sé lasciò sì memorabil suono,</l>
<l>Ch'ottenne sol per fulminar l'infido</l>
<l>Da l'olimpico Giove il nome e 'l tuono.</l>
</lg>
<lg>
<l>Ma di tanta beltà ricco e beato,</l>
<l>E di tanto splendor lieto il consorte,</l>
<l>Che fra mille il più degno ebbe dal fato</l>
<l>Sì bella sposa a possedere in sorte!</l>
</lg>
<lg>
<l>Fortunata eroina ella pur anco</l>
<l>Può stimarsi in amor fra mille belle,</l>
<l>Qualor si mira e si vagheggia al fianco</l>
<l>Sì bel guerrier che le donar le stelle.</l>
</lg>
<lg>
<l>Vince e domina quella inerme stando,</l>
<l>Vince e domina questi in armi avvolto;</l>
<l>Ma quanto l'un fa con la mano al brando,</l>
<l>Fa l'altra poi con la beltà del volto.</l>
</lg>
<lg>
<l>Ella solo affrenò l'ira tonante,</l>
<l>Di Leucopetra in su la bianca sponda,</l>
<l>Che dal Vesuvio il regnator gigante</l>
<l>Per la gola versò larga e profonda.</l>
</lg>
<lg>
<l>Non rinchiude la terra o cinge il mare,</l>
<l>Né rimira la Luna entro le stelle</l>
<l>De le bellezze sue forme più chiare,</l>
<l>De le sembianze sue luci più belle.</l>
</lg>
<lg>
<l>Calca i fasti e le pompe, e ovunque move</l>
<l>Maestose le ciglia, augusto il viso,</l>
<l>Sovra il corso mortal tal grazia piove,</l>
<l>Ch'empie l'aria di luce, il ciel di riso.</l>
</lg>
<lg>
<l>Dentro i commodi e gli agi abborre e spregia</l>
<l>Oziosa avvilir l'animo altero.</l>
<l>Le fatiche e gli studi ama et appregia,</l>
<l>Pronto ingegno mostrando, occhio cerviero.</l>
</lg>
<lg>
<l>Non da mano servil filato l'oro</l>
<l>Sovra candido lin con ago imparte,</l>
<l>Ma tutta intenta ad immortal lavoro,</l>
<l>Stampa eterni trapunti entro le carte.</l>
</lg>
<lg>
<l>De le Muse di Lazio ella sovente</l>
<l>Gode i comici accenti e i lieti sali,</l>
<l>E su l'altera e peregrina mente,</l>
<l>Graziosa angioletta impenna l'ali.</l>
</lg>
<lg>
<l>Star fra musiche dee gode il suo bello</l>
<l>Et angelico spirto, altero e divo;</l>
<l>E sembra in quell'armonico drappello,</l>
<l>Stanzando al mondo, un paradiso vivo.</l>
</lg>
<lg>
<l>Vedesi qui con ingegnose dita</l>
<l>Adriana trattar musici legni,</l>
<l>La voce al suono accompagnando unita,</l>
<l>Sospender l'alme e sollevar gl'ingegni.</l>
</lg>
<lg>
<l>Qui di più corde armonioso arnese</l>
<l>Leonora gentil tocca e ritocca;</l>
<l>Le note scioglie in paradiso apprese,</l>
<l>E mentre canta, ha le Sirene in bocca.</l>
</lg>
<lg>
<l>Suona il tetto real qual cielo in terra</l>
<l>A l'apparir di maestà sì grave:</l>
<l>Ma la muta armonia ch'al volto serra</l>
<l>È di quell'armonia via più soave.</l>
</lg>
<lg>
<l>Sovraumana beltà ch'erge i pensieri,</l>
<l>La ragione et il senso ammira in ella.</l>
<l>Se nel cielo non va, non sia chi speri</l>
<l>Cosa al mondo veder di lei più bella.</l>
</lg>
<lg>
<l>Già per dar meta a l'ardimento umano,</l>
<l>Che per l'onde trovò dubbi camini,</l>
<l>Con due colonne il vincitor tebano</l>
<l>Ne l'Atlantico mar pose i confini.</l>
</lg>
<lg>
<l>Così Natura in sì leggiadra donna</l>
<l>Accumulando il più perfetto e degno,</l>
<l>Con una bella et immortal Colonna</l>
<l>Pose a tanta beltà l'ultimo segno.</l>
</lg>
</lg>
</div2>

<div2 type="poesia">
<salute><emph>Alla signora Adriana Basile, gentilissima cantatrice</emph></salute>
<lg type="canzone ode">
<lg>
<l>Muse, voi che reggete</l>
<l>De la vera armonia l'alto governo,</l>
<l>Et immote movete</l>
<l>De la lira del ciel l'ordine eterno,</l>
<l>Al bel suono di cui danzan le stelle</l>
<l>Nel palagio di Dio musiche ancelle;</l>
</lg>
<lg>
<l>Voi, ch'eccelsi misteri</l>
<l>Con fatidico verso altrui svelate,</l>
<l>E i confusi pareri</l>
<l>Ne le menti dubbiose aperti fate,</l>
<l>Disciogliete il mio dubbio, ond'oggi io scriva</l>
<l>Se la bella Adriana è donna o diva.</l>
</lg>
<lg>
<l>In quel mar luminoso,</l>
<l>Che teso in arco e dilatato in giro,</l>
<l>Dentro i cieli nascoso,</l>
<l>Rene ha di stelle et acque di zaffiro,</l>
<l>Nacque costei che con illustre vanto</l>
<l>Le celesti Sirene agguaglia al canto.</l>
</lg>
<lg>
<l>O forse in quel volume,</l>
<l>Che mostra là ne le superne rote</l>
<l>Per man del sommo Nume</l>
<l>Scritte fra righe d'or lucenti note,</l>
<l>Apprese questa agli angeli conforme</l>
<l>Del bel cantar le regolate norme.</l>
</lg>
<lg>
<l>O da quell'uccelliera,</l>
<l>Ch'intessuta nel ciel d'aurei cancelli,</l>
<l>Chiude musica schiera</l>
<l>D'alati spirti e di celesti augelli,</l>
<l>Per isvegliar l'addormentate menti,</l>
<l>Filomena immortal, mosse gli accenti.</l>
</lg>
<lg>
<l>Sopra i molli rubini</l>
<l>De le sue labbre ordir le pecchie i favi;</l>
<l>Ei nei loro confini</l>
<l>Graziose lasciar gli aghi soavi,</l>
<l>Che con punte d'amor ferendo i petti,</l>
<l>La dolcezza del miel mostrano ai detti.</l>
</lg>
<lg>
<l>Il suo musico fiato</l>
<l>È d'angelico spirto aura gentile,</l>
<l>Che per l'uscio ingemmato</l>
<l>Di sua tenera bocca entra sottile,</l>
<l>E dal carcer del petto, alta e veloce,</l>
<l>Mentre scioglie la lingua, apre la voce.</l>
</lg>
<lg><l>Né si vario e diverso</l>
<l>L'intricato Meandro entro i suoi giri,</l>
<l>Per le piagge disperso,</l>
<l>Par ch'il lubrico piè giri et aggiri,</l>
<l>Come par la sua voce entro i canori</l>
<l>Ravvolgimenti e regolati errori.</l>
</lg>
<lg>
<l>Or posata e dimessa,</l>
<l>Fa che languida fuor tremi e vacilli,</l>
<l>Or soave e sommessa,</l>
<l>La spezza in fughe e la ripiglia in trilli,</l>
<l>Et or con vaghi armonici viaggi,</l>
<l>In fra numeri bei, libra i passaggi.</l>
</lg>
<lg>
<l>Or la nega a l'udito</l>
<l>Con un breve silenzio entro la gola;</l>
<l>Or con garrulo invito</l>
<l>La promette in un punto e poi l'invola;</l>
<l>Or fra groppi l'intreccia e, varia e vaga,</l>
<l>Mentre alletta l'orecchia, i cori impiaga.</l>
</lg>
<lg>
<l>Va con ordin canoro</l>
<l>Traendo un suon, ch'ammira ogn'alto ingegno,</l>
<l>Da l'ordito lavoro,</l>
<l>Ch'ha di fila ineguali in cavo legno;</l>
<l>E con la forza degli accenti suoi,</l>
<l>Le procelle de' sensi accheta in noi.</l>
</lg>
<lg>
<l>Par la bella testura,</l>
<l>Che va temprando con maestre dita,</l>
<l>Con industre misura</l>
<l>Di lacciuoli d'amor prigione ordita;</l>
<l>E la bell'arpa in risonar soave,</l>
<l>Per condurne là su, musica nave.</l>
</lg>
<lg>
<l>Non la lira tebana,</l>
<l>Che la pietra animò rigida e dura,</l>
<l>E con virtù sovrana</l>
<l>Bella fabbra canora erse le mura,</l>
<l>S'agguagli al suo bel suon, che non di sassi,</l>
<l>Ma di glorie immortali un tempio fassi.</l>
</lg>
<lg>
<l>Né l'armonica cetra,</l>
<l>Che destò ne l'Erinni umano affetto,</l>
<l>Più si vanti ne l'etra,</l>
<l>Ove ha in braccio a le stelle almo ricetto,</l>
<l>Che questa, col bel canto e col bel volto,</l>
<l>D'amor l'Inferno in Paradiso ha volto.</l>
</lg>
</lg>
</div2>

<div2 type="poesia">
<salute><emph>All'illustriss. sig. Duca della Guardia, nel monacato di D. Silvia della Marra, sua figliuola</emph></salute>
<lg type="canzone ode">
<lg>
<l>Verginella innocente in bianco velo,</l>
<l>Miro pura donzella,</l>
<l>Tutta candida e bella</l>
<l>Far della sua beltà giudice il cielo.</l>
<l>Calca i fasti e le pompe, e sembra umile,</l>
<l>In sua tenera età, giglio d'aprile.</l>
</lg>
<lg>
<l>Nel suo casto voler ferma et immota,</l>
<l>Tronca il biondo tesoro,</l>
<l>E consacra quell'oro,</l>
<l>Berenice novella, al ciel devota.</l>
<l>E di Cristo imitando il regio crine,</l>
<l>La sua tenera fronte orna di spine.</l>
</lg>
<lg>
<l>Veste candida lana e bianco lino,</l>
<l>Che si ritorce in onda</l>
<l>Così pura e gioconda,</l>
<l>Che somiglia in candor terso armellino.</l>
<l>E ben dovea chi di colomba ha il core,</l>
<l>Di colomba vestir l'almo candore.</l>
</lg>
<lg>
<l>Serba il sacro silenzio i muti nodi</l>
<l>In quel labbro modesto;</l>
<l>Ma poi, libero e presto,</l>
<l>L'apre dando al suo sposo inni di lodi.</l>
<l>Serve con libertà Signore immenso,</l>
<l>Signoreggia le voglie e doma il senso.</l>
</lg>
<lg>
<l>Dentro spine di ferro intatta rosa,</l>
<l>Ha del mondo vittoria;</l>
<l>Di sua fuga si gloria,</l>
<l>Poggia sopra le stelle, e in terra posa;</l>
<l>Con devota umiltà china i ginocchi,</l>
<l>E la mente inalzando, abbassa gli occhi.</l>
</lg>
<lg>
<l>Prigioniera a la terra, invia più franca</l>
<l>La sua candida mente,</l>
<l>Bella, casta, innocente,</l>
<l>Alba sembra a la gonna intatta e bianca;</l>
<l>E mentre di pietà raggi sfavilla,</l>
<l>Di sue lagrime pie rugiade stilla.</l>
</lg>
<lg>
<l>O felici serragli, o sacre mura,</l>
<l>Che chiudete e serrate</l>
<l>Quel tesor di beltate,</l>
<l>Quella gemma d'onor sì tersa e pura,</l>
<l>Riverente a voi giro i lumi e i passi,</l>
<l>Vi saluto con gli occhi, e bacio i sassi.</l>
</lg>
<lg>
<l>E tu d'opra sì pia, Signor, ben pago,</l>
<l>Godi d'aver produtto</l>
<l>Sì generoso frutto,</l>
<l>Che serba fior di purità sì vago.</l>
<l>Deh, se paterno amor ti punge il petto,</l>
<l>Mostra che 'n ciò sai dominar l'affetto.</l>
</lg>
<lg>
<l>“Padre”, par ch'ella dica, “oggi m'ascondo</l>
<l>Dentro un'angusta cella,</l>
<l>Per fuggir la procella</l>
<l>Del tempestoso et agitato mondo”.</l>
<l>Ben mostra, per salvarsi, animo accorto,</l>
<l>Chi fugge la tempesta e corre al porto.</l>
</lg>
</lg>
</div2>

<div2 type="poesia">
<salute><emph>Al sig. Francesco Sacchi.</emph></salute>
<lg type="canzone ode">
<lg>
<l>La bella ricamatrice</l>
<l>Questa Aranne d'amore,</l>
<l>Che con dita maestre adopra l'ago,</l>
<l>E con industre errore</l>
<l>Prende accorta a fregiar drappo sì vago,</l>
<l>L'arteficio e 'l lavor sì ben comparte,</l>
<l>Ch'a Natura fa scorno, invidia a l'arte.</l>
</lg>
<lg>
<l>Mentre il lino trapunge</l>
<l>D'acute punte, il cor ferir mi sento;</l>
<l>Mentre insieme congiunge</l>
<l>E sposa a stami d'or fila d'argento,</l>
<l>Ne la testura sua pregiata et alma,</l>
<l>La prigione d'amor tesse a quest'alma.</l>
</lg>
<lg>
<l>Su l'ordita ricchezza</l>
<l>Move l'agile man tanto spedita,</l>
<l>Ch'a quell'alta prestezza</l>
<l>In lei folgori pensi esser le dita,</l>
<l>Che fra tremoli rai d'argentei fiori,</l>
<l>Fan con gelidi lampi ardere i cori.</l>
</lg>
<lg>
<l>Su la rosa gentile,</l>
<l>Ch'animata di fuor, le ride in bocca,</l>
<l>Il bell'ago sottile</l>
<l>Pensosetta talor leggiadra incocca;</l>
<l>Et in quell'atto insidiosa e vaga,</l>
<l>Sagittaria d'amor, gli animi impiaga.</l>
</lg>
<lg>
<l>Talor col puro dente,</l>
<l>Per aggiunger un fil, l'altro recide,</l>
<l>E qual Parca innocente,</l>
<l>Lo stame ancor de la mia vita incide,</l>
<l>E con alterni et ordinati modi,</l>
<l>Mi stringe il cor fra quei minuti nodi.</l>
</lg>
<lg>
<l>Palla forse è costei,</l>
<l>Ch'agli atti, a l'arti, a le maniere, al volto</l>
<l>Ben somiglia colei,</l>
<l>Ch'in bellezza e valor senno ha raccolto.</l>
<l>E qual donna immortal dal ciel venuta,</l>
<l>Mostra in giovine età mente canuta.</l>
</lg>
<lg>
<l>O la tenera Flora</l>
<l>Su le tele a provar viene i suoi pregi,</l>
<l>Che ricamando infiora</l>
<l>Con groppi d'or, con ingemmati fregi;</l>
<l>E di se stessa imitatrice gode</l>
<l>Schernire altrui con ingegnosa frode.</l>
</lg>
<lg>
<l>O novella angioletta,</l>
<l>Per dimostrar quegli artefici aurati,</l>
<l>Ha con industria eletta</l>
<l>I ricami del ciel qua giù traslati:</l>
<l>Poich'a far sì bell'opre ad altri ignote,</l>
<l>Chi celeste non è, giunger non pote.</l>
</lg>
</lg>
</div2>

<div2 type="poesia">
<head><emph>A bella inferma vestita di color cenericcio</emph></head>
<lg type="canzone ode">
<lg>
<l>Pallidetta mia Luna,</l>
<l>Languidetto ben mio,</l>
<l>Qual ecclissi importuna</l>
<l>Di mortifera spoglia in te vegg'io?</l>
<l>O miracol d'amor, come vestita</l>
<l>Dentro spoglia di morte, appar la vita?</l>
</lg>
<lg>
<l>Tu col livido argento</l>
<l>Di tua pallida veste,</l>
<l>Di futuro tormento</l>
<l>Mille annunzi al mio cor dubbie tempeste,</l>
<l>E mostri fuor, così devota e pia,</l>
<l>Ne le ceneri tue, la morte mia.</l>
</lg>
<lg>
<l>Forsi, bella romita,</l>
<l>Cerchi, molle di pianto,</l>
<l>Far monastica vita</l>
<l>Dentro sì bello e cenerizio ammanto?</l>
<l>Perché con quel vuoi lagrimar gli errori</l>
<l>De le rapine che tu fai de' cori?</l>
</lg>
<lg>
<l>O ne' campi celesti</l>
<l>A la nunzia del Sole</l>
<l>Involar tu volesti</l>
<l>L'amorosette e pallide viole,</l>
<l>Farne poi con maestria novella</l>
<l>Nel bell'abito tuo tinta sì bella?</l>
</lg>
<lg>
<l>O con modo confuso</l>
<l>D'indistinto colore</l>
<l>Ha mischiato e diffuso</l>
<l>Tra 'l bianco e 'l nero il tuo bel manto Amore,</l>
<l>Perch'abbia poi nel riguardarti ognuno,</l>
<l>L'allegrezza nel bianco, il duol nel bruno.</l>
</lg>
<lg>
<l>O tu, nova fenice,</l>
<l>Dimostrando mi vai,</l>
<l>Che risorger felice</l>
<l>Da le ceneri tue più bella sai;</l>
<l>E con ali di fama, aurate e belle,</l>
<l>Puoi levarti a le sfere, irne a le stelle.</l>
</lg>
<lg>
<l>In un color sì bello,</l>
<l>Ch'hai ne la gonna sparso,</l>
<l>Come in funebre avello</l>
<l>Stiasi il mio core incenerito et arso;</l>
<l>E ne l'esequie sua riceva intanto</l>
<l>Incensi di sospir, mirre di pianto.</l>
</lg>
</lg>
</div2>

<div2 type="poesia">
<salute><emph>Al sig. Fabio Ametrano.</emph></salute>
<head><emph>La bella saltatrice</emph></head>
<lg type="canzone ode">
<lg>
<l>Questa bella d'amor maga innocente,</l>
<l>Che con giri fatali</l>
<l>I balli move inegualmente eguali,</l>
<l>Fa d'insolita gioia ebra ogni mente;</l>
<l>E 'l piè sciogliendo ai regolati errori,</l>
<l>Incatena gli spirti, incanta i cori.</l>
</lg>
<lg>
<l>Prima accorta ne' moti, alza e misura</l>
<l>Col bel suon de le corde</l>
<l>Ne la musica danza il piè concorde,</l>
<l>Dando al corpo gentil grazia e misura;</l>
<l>Indi parte e ritorna, e mentre riede,</l>
<l>Sopra l'ali d'amor regge il bel piede.</l>
</lg>
<lg>
<l>Desta e sciolta, in un piè s'attiene e libra;</l>
<l>Indi il passo radoppia,</l>
<l>E l'alza in aria e nel cader l'accoppia;</l>
<l>Si rota intorno e se medesma vibra;</l>
<l>E ne' suoi modi e ne' suoi moti erranti,</l>
<l>Fatta rota d'amor, volge gli amanti.</l>
</lg>
<lg>
<l>China a tempo il ginocchio e l'aurea testa</l>
<l>Con bell'atto soave,</l>
<l>E posando la danza, ergesi grave;</l>
<l>Poi si spicca in un salto, agile e desta,</l>
<l>Che leggiero dal vol s'erge tant'alto,</l>
<l>Che, dubbioso, non sai s'è volo o salto.</l>
</lg>
<lg>
<l>Va con breve et armonico intervallo</l>
<l>Regolato da l'arte,</l>
<l>Or da la manca, or da la dritta parte;</l>
<l>Fugge e rompe la fuga in mezzo al ballo,</l>
<l>E ne l'ordine suo mutando gioco,</l>
<l>La credi in uno, et è ne l'altro loco.</l>
</lg>
<lg>
<l>Mentre fuor dal bel lembo aurato e bello</l>
<l>De la gonna sua vaga</l>
<l>Spinge il piè delicato, ogn'alma impiaga:</l>
<l>Par la punta del piè strale novello,</l>
<l>Che spedito e veloce in mezzo i petti</l>
<l>Fuor da l'arco d'amor, l'alme saetti.</l>
</lg>
<lg>
<l>Forsi scesa qua giù la bianca Luna</l>
<l>Dai volubili calli,</l>
<l>Ha traslati tra noi gli eterni balli?</l>
<l>O pur, nova d'amor vaga Fortuna,</l>
<l>Rendendo altri infelice, altri beato,</l>
<l>Volge in vario tenor l'umano stato?</l>
</lg>
<lg>
<l>Da sì belle e sì rapide carole</l>
<l>Apprendete voi, stelle,</l>
<l>A danzar colà su più vaghe e belle.</l>
<l>Ore, ancelle del dì, figlie del Sole,</l>
<l>Che danzando là su guidate il giorno,</l>
<l>Fermate il ballo ad ammirarla intorno.</l>
</lg>
<lg>
<l>E voi, ditemi ancor, nunzi volanti,</l>
<l>Che con alto governo</l>
<l>Regolate del ciel l'ordine eterno,</l>
<l>Da quei zaffiri mobili e rotanti,</l>
<l>Ch'han nel danzar sì numerosi corsi,</l>
<l>Danzatrice sì bella è scesa forsi?</l>
</lg>
<lg>
<l>Già di là rispondete, e già v'ascolto</l>
<l>Dai celesti zaffiri:</l>
<l>“Donna umana non è costei che miri.</l>
<l>Se veder brami il ciel, mira quel volto;</l>
<l>Mira quel piè, ch'in maestà reale</l>
<l>Ha dagli angeli appreso il moto e l'ale”.</l>
</lg>
</lg>
</div2>

<div2 type="poesia">
<head><emph>Agli occhi</emph></head>
<lg type="canzone ode">
<lg>
<l>Paradisi terreni,</l>
<l>Simulacri divini, occhi stellanti,</l>
<l>Spiritosi baleni,</l>
<l>Animati levanti,</l>
<l>Di Natura e d'Amor pompe vitali,</l>
<l>Del bel ciel de la fronte Orse fatali.</l>
</lg>
<lg>
<l>Calamite de' cori,</l>
<l>Tramontane d'amor, vivi orienti,</l>
<l>Graziosi oratori,</l>
<l>Che con bocche lucenti</l>
<l>Di due tenere ognor vaghe pupille,</l>
<l>Esprimete d'amor voci ben mille.</l>
</lg>
<lg>
<l>Tremoletti ruscelli,</l>
<l>Ove in mezzo de l'acqua ardono i lumi;</l>
<l>Pargoletti, ma belli,</l>
<l>Preziosi volumi,</l>
<l>Ove a lettere d'or sopra zaffiro</l>
<l>L'arte e 'l modo d'amar scritto rimiro.</l>
</lg>
<lg>
<l>Messaggieri amorosi,</l>
<l>Dei secreti de l'alma araldi fidi,</l>
<l>Sagittari vezzosi,</l>
<l>Innocenti omicidi,</l>
<l>Che mentre l'alme a saettar prendete,</l>
<l>Voi stessi gli archi e le saette siete.</l>
</lg>
<lg>
<l>Cristalline sferette,</l>
<l>Vivi globi di fiamme, urne d'ardore,</l>
<l>Graziose iridette,</l>
<l>Tesoriere d'amore,</l>
<l>Peregrine facelle, auree fucine,</l>
<l>D'onestà, di beltà meta e confine.</l>
</lg>
<lg>
<l>Belle stampe di Dio,</l>
<l>Forme più che mortal, luci beate,</l>
<l>Fabbre d'alto desio,</l>
<l>Arche pure e gemmate,</l>
<l>Luminose fenestre, onde a noi suole</l>
<l>Accoppiato in due stelle uscire il sole.</l>
</lg>
<lg>
<l>Voi fontane di riso,</l>
<l>Chiari specchi d'onor, puro e giocondo,</l>
<l>Siete gloria d'un viso,</l>
<l>Meraviglia del mondo;</l>
<l>E 'l miracolo ottavo oggi fra noi,</l>
<l>Chi desia di mirar, rimiri voi.</l>
</lg>
</lg>
</div2>

<div2 type="poesia">
<head><emph>Alla bocca</emph></head>
<lg type="canzone ode">
<lg>
<l>Bella fabbra d'accenti,</l>
<l>Vaga culla del riso,</l>
<l>Ricca cella d'odor, pompa del viso,</l>
<l>Ingemmata prigion di cori ardenti,</l>
<l>Amoroso spiraglio, onde odorato</l>
<l>Esce al foco de' cor tepido fiato.</l>
</lg>
<lg>
<l>Arco tenero e bello,</l>
<l>Ch'hai di minuti avori</l>
<l>Le tue saette, onde ferisci i cori;</l>
<l>Prezioso d'amor nobil cancello,</l>
<l>Di coralli e di perle uscio lucente,</l>
<l>Pellegrina conchiglia, urna vivente.</l>
</lg>
<lg>
<l>Fresca rosa animata,</l>
<l>Che da gelo e d'arsura</l>
<l>Ti serbi intatta e ti mantien sicura;</l>
<l>Del palagio d'amor porta ingemmata,</l>
<l>Ove ai moti del cor l'aura di vita</l>
<l>Trova dolce l'entrar, dolce l'uscita.</l>
</lg>
<lg>
<l>Ricco e lucido chiostro,</l>
<l>Ove musiche intorno</l>
<l>Fan passeggio le Grazie et han soggiorno;</l>
<l>Bel teatro gentil d'avorio e d'ostro,</l>
<l>Ove giostra la lingua, e ardente e vaga</l>
<l>Con acuto parlar gli animi impiaga.</l>
</lg>
<lg>
<l>Odoroso giardino,</l>
<l>Ove ordiscono i favi</l>
<l>Gli amoretti volanti, api soavi;</l>
<l>Puro fonte d'ambrosia aureo e divino,</l>
<l>Ove il fervido cor pien d'allegrezza,</l>
<l>Assetato d'amor, beve dolcezza.</l>
</lg>
<lg>
<l>Nova lancia d'Achille,</l>
<l>Che con colpi vitali</l>
<l>Ne le guerre d'amor gli animi assali;</l>
<l>E traendo di gioia umide stille,</l>
<l>Giovi poi, se ferisci, e a le ferute</l>
<l>Con soave baciar porti salute.</l>
</lg>
<lg>
<l>Tu fra i brevi confini</l>
<l>Di duo labbri giocondi,</l>
<l>L'Arabia accogli e 'l Paradiso ascondi;</l>
<l>E con le chiavi di duo bei rubini,</l>
<l>Apri il cielo agli amanti, e in dolci calme</l>
<l>Fai lieti i cori e fai beate l'alme.</l>
</lg>
<lg>
<l>Saggia e bella riprendi,</l>
<l>Persuadi et alletti,</l>
<l>E sai destare e dominar gli affetti.</l>
<l>Preghi, canti, lusinghi, ardi et incendi,</l>
<l>E con dolce facondia, alta e divina,</l>
<l>Fai de l'alme e de' cor dolce rapina.</l>
</lg>
<lg>
<l>Or ch'in rime ho tessuto</l>
<l>La tua gloria e 'l tuo vanto,</l>
<l>Bocca bella e gentil, baciami intanto;</l>
<l>Sia premio il bacio al mio cantar dovuto:</l>
<l>La mercede a la bocca e 'l premio tocca,</l>
<l>Che lodò, che cantò te, bella bocca.</l>
</lg>
</lg>
</div2>

<div2 type="poesia">
<head><emph>Al sospiro</emph></head>
<lg type="canzone ode">
<lg>
<l>O sospiro gentile,</l>
<l>Vaporetto d'amore,</l>
<l>Spiritello sottile,</l>
<l>Cittadino de l'aria, aura del core,</l>
<l>Vivo seme d'ardor, fiato leggiero,</l>
<l>Che sollevi la speme, alzi il pensiero.</l>
</lg>
<lg>
<l>Hai soave l'entrata,</l>
<l>Et amara l'uscita</l>
<l>Per la porta infocata</l>
<l>Onde ha l'alma anelante aura di vita:</l>
<l>Nasci e mori in un punto, e mentre nasci,</l>
<l>Per poi breve morir, d'aria ti pasci.</l>
</lg>
<lg>
<l>Tu sei l'eco sonante</l>
<l>De la querula mente,</l>
<l>Che con voce anelante,</l>
<l>Senza lingua favelli, ombra dolente;</l>
<l>Tu la musica tromba, ond'io senz'armi</l>
<l>A battaglia d'amor sento sfidarmi.</l>
</lg>
<lg>
<l>Tu con tepida chiave</l>
<l>Apri l'uscio del petto,</l>
<l>Et a l'aria soave</l>
<l>Dai legami del duol sciogli l'affetto;</l>
<l>E rompendo il silenzio in flebil suono,</l>
<l>Fra le nubi del cor produci un tuono.</l>
</lg>
<lg>
<l>Tu invisibile alato</l>
<l>Movi il fervido volo,</l>
<l>E con tremolo fiato</l>
<l>Lusingando il desio, dai requie al duolo;</l>
<l>E ministro d'amor, caldo et accenso,</l>
<l>Ne l'esequie d'un cor spargi l'incenso.</l>
</lg>
<lg>
<l>Tu qual mantice vago,</l>
<l>Nel calor di Natura</l>
<l>Vai con alito vago</l>
<l>Ravvivando la vita entro l'arsura;</l>
<l>E rendendo di pianto umidi i lumi,</l>
<l>De l'incendio d'amor palesi i fumi.</l>
</lg>
<lg>
<l>Zefiretto giocondo,</l>
<l>Refrigerio agli ardori,</l>
<l>Venticello fecondo,</l>
<l>Nato d'aria minuta in mezzo i cori,</l>
<l>Languidetto canor, flebil concento,</l>
<l>Numeroso passaggio, alto lamento.</l>
</lg>
<lg>
<l>Or confuso fra' denti</l>
<l>Mormorando sommesso,</l>
<l>Ti disperdi fra i venti,</l>
<l>E di singhiozzi un mormorio fai spesso;</l>
<l>Or sui labbri raccolto esci indistinto,</l>
<l>E vieni fuor, pria che distinto, estinto.</l>
</lg>
<lg>
<l>Or qual fulmine scoppi</l>
<l>Con focoso baleno;</l>
<l>Or t'accogli et aggroppi,</l>
<l>E torni indietro a rimbombar nel seno;</l>
<l>E d'angoscia talor grave prodotto,</l>
<l>Tra le fauci ristretto, esci interrotto.</l>
</lg>
<lg>
<l>Or con empito uscendo,</l>
<l>La parola accompagni;</l>
<l>Or la voce rompendo</l>
<l>Per la via de la gola, egro ti lagni;</l>
<l>Or tremante vacilli, or muto un poco,</l>
<l>Esci in aura disciolto, ardente e roco.</l>
</lg>
<lg>
<l>Or l'ambrosia amorosa</l>
<l>Vai cogliendo dai baci,</l>
<l>Ch'una bocca di rosa</l>
<l>Ne' miei labbri a stampar viene tenaci,</l>
<l>E di brine soavi umido e infuso,</l>
<l>Mescolato fra' baci esci confuso.</l>
</lg>
<lg>
<l>O sospiro, o respiro</l>
<l>De' miei spirti anelanti,</l>
<l>Per te vivo e respiro</l>
<l>Fra le tempeste de' miei lunghi pianti;</l>
<l>Or pria che resti entro il mio duolo assorto,</l>
<l>Tu, bel vento d'amor, menami in porto.</l>
</lg>
</lg>
</div2>

<div2 type="poesia">
<salute><emph> Al sig. Gio. Battista Coppa.</emph></salute>
<lg type="canzone ode">
<lg>
<l>Il fior della margherita</l>
<l>Or che placido vento</l>
<l>Spira Zefiro alato,</l>
<l>E dai ceppi d'argento</l>
<l>Scioglie il limpido rio col dolce fiato,</l>
<l>Et aprir si rimira, ovunque ei tocca,</l>
<l>Agli augelli la lingua, ai fior la bocca,</l>
</lg>
<lg>
<l>Tu, là dove fra piante</l>
<l>Vien con l'onde sue vive</l>
<l>Il Volturno sonante</l>
<l>Del bel Venafro ad ingemmar le rive,</l>
<l>A l'ombra, o Coppa, de le belle fronde,</l>
<l>Freni, italico Orfeo, la fuga a l'onde.</l>
</lg>
<lg>
<l>Risvegliando la lira</l>
<l>Con man saggia et accorta,</l>
<l>Plachi l'impeto e l'ira</l>
<l>Che seco il fiume infuriato porta;</l>
<l>E tanta forza hai nel tuo dir sì bello,</l>
<l>Che dal canto che fai pende ogni augello.</l>
</lg>
<lg>
<l>Or ch'un'Iride vaga</l>
<l>Par la terra fiorita,</l>
<l>Et ogni anima vaga</l>
<l>La stagione del riso al canto invita,</l>
<l>Qual vago fior con tua poetica arte</l>
<l>Intrecci in note et incateni in carte?</l>
</lg>
<lg>
<l>Scrivi forsi la rosa,</l>
<l>Vergognosa fanciulla,</l>
<l>Che vermiglia e vezzosa</l>
<l>Sta dentro molle e morbidetta culla,</l>
<l>E di porpora adorna il biondo crine,</l>
<l>Ha, qual donna di fior, trono di spine?</l>
</lg>
<lg>
<l>Canti il Giglio ridente,</l>
<l>Pien di latte nativo,</l>
<l>Re de' fiori eminente,</l>
<l>In ricco trono di smeraldo vivo,</l>
<l>Quel bianco fior, che con sì bel lavoro</l>
<l>Ha corona d'argento e scettro d'oro?</l>
</lg>
<lg>
<l>Lodi il tenero Amello,</l>
<l>Ch'in bel cespo rinchiuso,</l>
<l>Fresco, tremolo e bello,</l>
<l>Ha di molli rugiade il crin diffuso,</l>
<l>E d'un color tra candido e vermiglio,</l>
<l>De la nunzia del Sol rassembra figlio?</l>
</lg>
<lg>
<l>Piangi il tragico Adone,</l>
<l>De la bella Ciprigna</l>
<l>Dilettoso garzone,</l>
<l>Ch'ancor la spoglia ha tepida e sanguigna,</l>
<l>E ne la spina rigida e pungente,</l>
<l>Del cinghial, che l'uccise, addita il dente?</l>
</lg>
<lg>
<l>Canti i pregi di Croco,</l>
<l>A cui molto somigli</l>
<l>Ne la chioma di foco,</l>
<l>E nei colori lucidi e vermigli;</l>
<l>Quel vago fior, ch'i suoi dolor distingue</l>
<l>Con mute voci in tre purpuree lingue?</l>
</lg>
<lg>
<l>Canti il molle gesmino,</l>
<l>Pien di neve sì bella,</l>
<l>D'ogni campo e giardino</l>
<l>Minuta gemma e pargoletta stella,</l>
<l>Che per sì belle e sì fiorite strade,</l>
<l>Perché lieto l'accogli, in sen ti cade?</l>
</lg>
<lg>
<l>Canti il vago Narciso,</l>
<l>Ch'amator di se stesso,</l>
<l>Vagheggiandosi fiso,</l>
<l>Ne lo specchio del rio si mira impresso;</l>
<l>E da quell'onda, ove sol morto giacque,</l>
<l>Rinovando la vita, al mondo nacque?</l>
</lg>
<lg>
<l>Canti il pallido Aiace,</l>
<l>Odoroso libretto,</l>
<l>Che con linea vivace</l>
<l>Pietose note ha d'amoroso affetto,</l>
<l>E con eterna et immortal memoria,</l>
<l>De la tragedia sua mostra l'istoria?</l>
</lg>
<lg>
<l>Canti l'umil ginestra,</l>
<l>Allegrezza di maggio,</l>
<l>Quando nunzio di festa</l>
<l>Appare il sol con temperato raggio,</l>
<l>Quel vago fior, ch'inanellata e bionda,</l>
<l>In sembianza di cor, mostra ogni fronda?</l>
</lg>
<lg>
<l>Il garofilo adorno,</l>
<l>Che di linee sottili</l>
<l>Ricamato d'intorno,</l>
<l>Ha mille intagli e mille bei profili,</l>
<l>E posto a fronte ove la rosa inostra,</l>
<l>Di bellezza e di pompa emulo giostra?</l>
</lg>
<lg>
<l>La viola minuta,</l>
<l>Che le livide foglie</l>
<l>Ond'è pinta e tessuta</l>
<l>Sì belle al sole e sì leggiadre scioglie,</l>
<l>E 'n grembo a l'erbe, ove giacendo stassi</l>
<l>Languidetta d'amor, pallida fassi?</l>
</lg>
<lg>
<l>Il papavero molle,</l>
<l>Che purpureo e soave,</l>
<l>Il bel collo ha nel colle,</l>
<l>Pien di dolce sopor, cadente e grave,</l>
<l>E mentre ammorza in un bel rio la sete,</l>
<l>Par quell'onda per lui l'onda di Lete?</l>
</lg>
<lg>
<l>Il pieghevole acanto,</l>
<l>Che sì pure e vivaci</l>
<l>Con suo gemino vanto</l>
<l>Dona a ricco testor molli bombaci,</l>
<l>E con nodi ritorti, arcati e belli,</l>
<l>Tesse mille d'amor serpi et anelli?</l>
</lg>
<lg>
<l>L'amaranto immortale,</l>
<l>Che spicoso e velluto,</l>
<l>Sparso d'oro vitale,</l>
<l>Ha di serici stami il crin tessuto,</l>
<l>E dal gelato e tempestoso verno,</l>
<l>Sostenendo il rigor, si serba eterno?</l>
</lg>
<lg>
<l>L'elitropio amoroso,</l>
<l>Occhio tenero e biondo,</l>
<l>Ch'osservando geloso</l>
<l>Va la luce del sol lieto e giocondo,</l>
<l>E da dolor di gelosia trafitto,</l>
<l>Mostra fin ne le foglie il cor descritto?</l>
</lg>
<lg>
<l>Il ligustro gentile,</l>
<l>Frale, tenero e lieve,</l>
<l>Che nel tempo d'aprile</l>
<l>Canuto sorge ad emular la neve,</l>
<l>Canuto sì, che nel suo bel candore,</l>
<l>Tu dubbioso non sai s'è neve o fiore?</l>
</lg>
<lg>
<l>Il celeste giacinto,</l>
<l>Spiritoso zaffiro,</l>
<l>Che d'azzurro dipinto</l>
<l>Vagheggia il sol con languidetto giro,</l>
<l>E par che dica in sì cangiata imago:</l>
<l>“Deh!rimirami, o sol, ch'ancor son vago”?</l>
</lg>
<lg>
<l>Il vago fiordaliso,</l>
<l>Che più bianco del gelo,</l>
<l>Par che pianga nel riso,</l>
<l>Di sue bellezze innamorando il cielo,</l>
<l>Quel bianco fior che tanta grazia serra,</l>
<l>Che sembra uscir dal Paradiso in terra?</l>
</lg>
<lg>
<l>Ma nei campi sì belli,</l>
<l>E tra fior sì diversi,</l>
<l>Tu fra musici augelli</l>
<l>La margherita vai tessendo in versi,</l>
<l>Leggiadro fior, la cui radice Amore</l>
<l>Con la sua mano a te piantò nel core.</l>
</lg>
<lg>
<l>Cresca dunque felice</l>
<l>Sì ben nato fioretto;</l>
<l>Siali Flora nutrice,</l>
<l>Custode il core, e giardiniero il petto;</l>
<l>Gli arrida il cielo, e con perpetui vanti,</l>
<l>Ogni musica dea l'onori e canti.</l>
</lg>
</lg>
</div2>

<div2 type="poesia">
<salute><emph>Al sig. Cinzio di Tomaso.</emph></salute>
<lg type="canzone ode">
<lg>
<l>La bella bruna</l>
<l>Zingaretta d'amore,</l>
<l>Come bruna tu sei?</l>
<l>Forse il bruno colore</l>
<l>Viene dal fumo de' sospiri miei?</l>
<l>O di bruno color vestita vai,</l>
<l>Perché al morto mio cor l'esequie fai?</l>
</lg>
<lg>
<l>O forse il sole ardente,</l>
<l>Ch'esce dagli occhi tuoi,</l>
<l>È stato sì possente,</l>
<l>Ad imbrunir le tue bellezze poi?</l>
<l>O rubasti a la notte il fosco velo,</l>
<l>Per ricoprir del tuo bel volto il cielo?</l>
</lg>
<lg>
<l>O vuoi parer tu bruna,</l>
<l>Per somigliar l'eclissi</l>
<l>Del Sole e de la Luna,</l>
<l>E per pietà del mio dolor t'eclissi?</l>
<l>O bruna sei, perché, crudele e ria,</l>
<l>Mostri nel bruno tuo la morte mia?</l>
</lg>
<lg>
<l>Nel bruno ch'in te accolse</l>
<l>La maestra Natura</l>
<l>Altro mostrar non volse</l>
<l>Ch'è più bella tra l'ombre alma pittura,</l>
<l>E dinotar che negli aerei campi</l>
<l>Da la nuvola bruna escono i lampi.</l>
</lg>
<lg>
<l>Certo sei tu la Notte,</l>
<l>Ch'esce bruna ma bella</l>
<l>Da le cimerie grotte,</l>
<l>E porta seco ogni ridente stella.</l>
<l>Ma se Notte sei tu, prima ch'io mora,</l>
<l>Fammi goder del tuo bel corso un'ora.</l>
</lg>
</lg>
</div2>

<div2 type="poesia">
<salute><emph>Al sig. Carlo Gualtieri.</emph></salute>
<head><emph>L'amante notturno</emph></head>
<lg type="canzone ode">
<lg>
<l>Già de' furti d'amor compagna fida,</l>
<l>Sorge l'umida notte, e cade 'l giorno.</l>
<l>Vola il Sonno da l'antro umido e bruno,</l>
<l>E 'l silenzio e la pace in campo ei guida.</l>
<l>Deh!perch'io passi sconosciuto intorno,</l>
<l>O ciel, vestiti a bruno,</l>
<l>E dove più di cecità s'ingombra,</l>
<l>Con le tenebre sue mi copra l'ombra.</l>
</lg>
<lg>
<l>Fatto ladro in amor, guardingo e solo,</l>
<l>Già per tacite vie le piante io movo;</l>
<l>Ma qual gelo nel cor timido accoglio,</l>
<l>Come accolto il gioir sento col duolo?</l>
<l>Come in mezzo la fiamma il gelo io provo,</l>
<l>Come lieto mi doglio,</l>
<l>Se gradito et amato e fuor di pene,</l>
<l>Già vicino al goder tocco il mio bene?</l>
</lg>
<lg>
<l>Tu che cerchi, o mio cor, che 'l manco lato</l>
<l>Con sì tremole scosse ognor mi batti,</l>
<l>Quando di mezzo al foco il ghiaccio uscio?</l>
<l>Ma tu partiti omai, timor gelato,</l>
<l>Tu che dentro il mio cor pugni e combatti.</l>
<l>Ma che, folle, dic'io?</l>
<l>Se di freddo timor, pallido e greve,</l>
<l>Con la fiamma d'amor mista è la neve?</l>
</lg>
<lg>
<l>Temo e tremo così, ch'ogni aura scossa,</l>
<l>Ogni lieve rumor ch'intento ascolto,</l>
<l>Mi fa tosto in andar di tema ingombro.</l>
<l>Già mi manca il parlar, gela ogni possa;</l>
<l>Sospiroso e pensoso imbianco il volto;</l>
<l>Tremo, incespo et adombro,</l>
<l>Temo e bramo, ardo e gelo, e piango al vento;</l>
<l>Mi parto e torno, e nel tornar mi pento.</l>
</lg>
<lg>
<l>Cangia, o tetto gentil, cangia natura;</l>
<l>Non soffrir tu, che nel dolor ch'io provo,</l>
<l>Senza aita impetrar, mora dolente.</l>
<l>Duro non m'esser tu, s'ella m'è dura;</l>
<l>Sordo non m'esser tu, come lei trovo.</l>
<l>Ma chi, miser, mi sente?</l>
<l>Folle, ai sassi ragiono, e pensa il core</l>
<l>I duri sassi intenerir d'amore.</l>
</lg>
<lg>
<l>Ecco giunge la bella. Amor, chi puote</l>
<l>Dir le grate accoglienze e i cari amplessi,</l>
<l>Gl'interrotti sospir, gli amati baci,</l>
<l>Che ricevo e ridono or ne le gote,</l>
<l>Or ne la bocca, sì soavi e spessi?</l>
<l>Ma tu, lingua mia, taci;</l>
<l>Taci, che nel piacer poco gioisce,</l>
<l>Chi nel regno d'amor troppo garrisce.</l>
</lg>
</lg>
</div2>

<div2 type="poesia">
<head><emph>Alla chioma della Signora Beatrice Gaetana</emph></head>
<lg type="canzone ode">
<lg>
<l>Fuor del candido velo</l>
<l>Beatrice fra noi scopre il capello,</l>
<l>Per veder se nel cielo</l>
<l>Berenice là su l'abbia più bello,</l>
<l>E chi debba di lor primo o secondo</l>
<l>Aver loco nel ciel, pregio nel mondo.</l>
</lg>
<lg>
<l>Ma confusa da l'oro,</l>
<l>Che Beatrice ha nel leggiadro crine,</l>
<l>Il suo biondo tesoro</l>
<l>Berenice là su nasconde al fine;</l>
<l>E nel valor de le dorate chiome</l>
<l>Sol resta in noi di Beatrice il nome.</l>
</lg>
<lg>
<l>Non sì vaghe han le rose</l>
<l>Sovra il tenero capo auree granella,</l>
<l>Come, pure e vezzose,</l>
<l>Ha costei ne la fronte aurate anella,</l>
<l>Che, fra teneri fior, lieta somiglia</l>
<l>Nel giardino d'amor rosa vermiglia.</l>
</lg>
<lg>
<l>Né sì nobile il Tago</l>
<l>Per l'iberiche sponde aureo passeggia;</l>
<l>Né si limpido e vago</l>
<l>Il Pattolo gentil ricco biondeggia,</l>
<l>Come lucido è il fiume, e vaga è l'onda,</l>
<l>Che le tempie di questa orna e circonda.</l>
</lg>
<lg>
<l>Quella pioggia divina</l>
<l>Che l'argiva fanciulla accolse in grembo,</l>
<l>Così lucida e fina</l>
<l>Non distillò dal prezioso nembo,</l>
<l>Come in tremoli groppi a parte a parte</l>
<l>L'aurea pioggia del crin costei comparte.</l>
</lg>
<lg>
<l>Più non vanti felice</l>
<l>La fenice d'Arabia aurea la testa,</l>
<l>Ch'assai più preziosa</l>
<l>Con diadema d'onor l'inalza questa,</l>
<l>Che per l'alta beltà d'ognun si dice</l>
<l>Nel bel regno d'Amor nova fenice.</l>
</lg>
<lg>
<l>Le sue trecce dorate</l>
<l>Celi piena di scorno oggi l'Aurora;</l>
<l>Le sue chiome anellate</l>
<l>Per vergogna mostrar non osi Flora;</l>
<l>Che più belle fra noi l'apre e disserra</l>
<l>Questa diva del ciel, ch'Aurora è in terra.</l>
</lg>
<lg>
<l>Più quel vello non vale,</l>
<l>Che Giasone portò carco d'onore;</l>
<l>Ogni pompa venale</l>
<l>Intessuta ne l'or perde il valore;</l>
<l>Ch'a paragon di sì bel crin gentile,</l>
<l>Ogn'ambra è fosca, ogni topazio è vile.</l>
</lg>
<lg>
<l>Or ne l'orto d'Atlante</l>
<l>Non arrischi la vita avida gente,</l>
<l>Per rubar quelle piante</l>
<l>Ch'han di fino metallo ombra lucente;</l>
<l>Questo vago tesor sol brami et ami</l>
<l>Chi tra chiome goder vuol più bei rami.</l>
</lg>
<lg>
<l>Gir con aureo rampollo</l>
<l>Il troiano guerrier seppe a l'Inferno,</l>
<l>E lontano d'Apollo</l>
<l>Con tal lume abbagliò l'ombre d'Averno;</l>
<l>Ma chi di sì bell'oro ha un ramo inciso,</l>
<l>A l'abisso non va, ma in Paradiso.</l>
</lg>
<lg>
<l>Resti vinto e confuso</l>
<l>Il gran re de' pianeti or nel viaggio,</l>
<l>E celato e rinchiuso</l>
<l>Nel balcone del ciel tenga il suo raggio:</l>
<l>Ch'ove spande costei suo crine adorno,</l>
<l>Ne la notte più fosca apre a noi giorno.</l>
</lg>
</lg>
</div2>

<div2 type="poesia">
<salute><emph>All'illustriss. sig. Oddo Savelli, Marchese di Palombara.</emph></salute>
<lg type="canzone ode">
<lg>
<l>La bella piangente</l>
<l>Colei ch'alpestre e cruda</l>
<l>Al mio pianto sembrò rigido scoglio,</l>
<l>E di pietate ignuda</l>
<l>Armò d'ira il bel viso, il cor d'orgoglio,</l>
<l>Dagli occhi suoi, qual rio lucente e chiaro,</l>
<l>Versa in lagrime dolci il duolo amaro.</l>
</lg>
<lg>
<l>Forse per torre il vanto</l>
<l>A la vaga del dì rosata stella,</l>
<l>Sparge un soave pianto,</l>
<l>Che, qual rugiada in fior, la fa più bella;</l>
<l>O vuole Amor, come la madre nacque,</l>
<l>Avere anch'egli il suo natal da l'acque?</l>
</lg>
<lg>
<l>O l'animato aprile,</l>
<l>Ch'in lei fiorisce di beltà sì vago,</l>
<l>Languidetta gentile</l>
<l>Prende a irrigar con sì lucente lago.</l>
<l>E per far quei bei fior più freschi e belli,</l>
<l>Nel giardino del volto apre i ruscelli.</l>
</lg>
<lg>
<l>O per temprar l'arsura,</l>
<l>Ch'io provo, oimè, ne l'infiammato seno,</l>
<l>Bagna con onda pura</l>
<l>Del mio fervido cor l'arso terreno,</l>
<l>Perché produca e rigermogli fuori</l>
<l>De l'antica speranza i novi fiori.</l>
</lg>
<lg>
<l>O forse i densi fumi,</l>
<l>Ch'esalo fuor da l'infocato petto,</l>
<l>L'inumidisce i lumi,</l>
<l>E di pietà le pinge il bianco aspetto,</l>
<l>E per mio doppio strazio a stilla a stilla</l>
<l>L'anima mia per gli occhi suoi distilla.</l>
</lg>
<lg>
<l>O quei vapori accesi,</l>
<l>Che sospirando e lagrimando invio,</l>
<l>Ne' suoi begli occhi ascesi,</l>
<l>Prender di stelle qualità vegg'io?</l>
<l>Che nel dolce cader non sembran quelle</l>
<l>Vive stille d'umor, ma vive stelle.</l>
</lg>
<lg>
<l>O quella neve algente,</l>
<l>Che di freddo rigor le cinge il core,</l>
<l>Mossa d'affetto ardente,</l>
<l>Per gli occhi versa in prezioso umore;</l>
<l>E qual ne' monti è natural costume,</l>
<l>Sparge qual viva pietra un vivo fiume?</l>
</lg>
<lg>
<l>O vuol, come Nettuno,</l>
<l>Il trono Amor pur situar ne l'onde?</l>
<l>O emulo di Giuno,</l>
<l>L'acque d'un novo ciel versa e diffonde,</l>
<l>E 'n più sereni e luminosi campi</l>
<l>Fa balenar tra le sue piogge i lampi?</l>
</lg>
<lg>
<l>O col gemino sole</l>
<l>Di due luci d'amor chiare e divine,</l>
<l>Graziosa pur vuole</l>
<l>Margherite produr lucenti e fine,</l>
<l>E far che 'l pianto in sì leggiadro viso</l>
<l>S'incoroni di gemme a par del riso?</l>
</lg>
<lg>
<l>Chi crederà che 'l foco</l>
<l>Esca da l'onda e sia da l'onda acceso?</l>
<l>E fra contrario gioco</l>
<l>Infiammi con vigor non anco inteso?</l>
<l>E pur questo prov'io, che senza scampo</l>
<l>Ne l'onda d'un bel pianto ardo et avvampo.</l>
</lg>
</lg>
</div2>

<div2 type="poesia">
<salute><emph> Al sig. Cavalier Tomaso Lanario.</emph></salute>
<head><emph>In biasimo di donna avara</emph></head>
<lg type="canzone ode">
<lg>
<l>Anima di diamante,</l>
<l>Che non sente in amor favilla alcuna,</l>
<l>È la donna crudel ch'Amor mi diede.</l>
<l>Per impetrar mercede,</l>
<l>Non mi vale osservar fede costante.</l>
<l>Chi beni ha di fortuna</l>
<l>Costei gradisce;</l>
<l>Io getto i gridi ai venti,</l>
<l>Che ne l'arche non serbo ori et argenti.</l>
</lg>
<lg>
<l>Sta l'avara beltate</l>
<l>Sorda e cieca al mio mal, né udirmi vuole,</l>
<l>Poiché ne la mia destra altro non mira</l>
<l>Fuor che 'l plettro e la lira.</l>
<l>Avara al mio desio, niega pietate,</l>
<l>Sprezza amiche parole.</l>
<l>Se qual Giove piovessi un aureo nembo,</l>
<l>M'apriria la crudel subito il grembo.</l>
</lg>
<lg>
<l>Muse, s'a far pietosa</l>
<l>Una donna venal per voi non posso,</l>
<l>Che mi giova seguir di Febo l'arte?</l>
<l>Meglio fia che di Marte</l>
<l>Segua l'orme guerriere, alma orgogliosa;</l>
<l>E d'ingordigia mosso,</l>
<l>Per acquistar ricchezze, audace io vada</l>
<l>Fra le rapine ad impugnar la spada.</l>
</lg>
<lg>
<l>Scorgo il nume feroce,</l>
<l>Che la dea di bellezza in braccio gode,</l>
<l>E in riva di Peneo poi Febo miro</l>
<l>Sparger più d'un sospiro,</l>
<l>Seguir chi fugge lui con piè veloce,</l>
<l>Supplicar chi non l'ode.</l>
<l>Per rapir la beltà stend'ei le braccia</l>
<l>E, beffato nel corso, un tronco abbraccia.</l>
</lg>
<lg>
<l>Io la cetra vi lasso;</l>
<l>Sù prendetela, o Muse, itene a Dio.</l>
<l>Siano le carte mie bandiere vinte,</l>
<l>Di sangue asperse e tinte;</l>
<l>Ad altre prove, ad altre imprese io passo.</l>
<l>Lauro più non desio,</l>
<l>Edra e mirto non vo'; pomposa et alma,</l>
<l>M'incoroni Bellona oggi di palma.</l>
</lg>
<lg>
<l>Folle, che dissi, ardito?</l>
<l>Ah, tolga il ciel ch'io mi diparta mai</l>
<l>Da voi, care mie Muse!a voi ritorno,</l>
<l>Sia Pindo il mio soggiorno.</l>
<l>Io confesso la colpa, io son pentito:</l>
<l>“Musiche Ninfe, errai;</l>
<l>Ricevetemi voi, scusate intanto</l>
<l>D'un'alma vaneggiante il folle canto”.</l>
</lg>
<lg>
<l>Lunge sia dal mio core,</l>
<l>Intenta a vil guadagno, alma profana.</l>
<l>Chi vuol prezzo, io non prezzo: o quanto è vile</l>
<l>Ch'una donna gentile,</l>
<l>Per ingordo desio, perda il suo fiore,</l>
<l>E che libera e vana</l>
<l>Stimi sempre nel cor, perfida e infida,</l>
<l>Più che l'or de la fé l'oro di Mida.</l>
</lg>
<lg>
<l>Vomito di Natura,</l>
<l>Vituperio d'amor, peste del mondo,</l>
<l>Sepoltura de l'alme, esca d'Inferno,</l>
<l>Laberinto d'Averno,</l>
<l>Sirena empia ch'uccide, Arpia che fura,</l>
<l>Precipizio profondo,</l>
<l>Cecità de le menti, ombra letale,</l>
<l>E ria Megera è la beltà venale.</l>
</lg>
<lg>
<l>Deh, non sia chi si lassi</l>
<l>Da quest'empia crudel prender a l'esca!</l>
<l>Vil donna in nobil cor non tenga luogo.</l>
<l>Scota, scota il suo giogo</l>
<l>Chi di tal servitù ligato stassi.</l>
<l>Sorga libero, et esca,</l>
<l>Et abborrendo i suoi fallaci incanti,</l>
<l>L'esempio di Ruggier si ponga avanti.</l>
</lg>
<lg>
<l>Avea con empi carmi</l>
<l>Di tartarea virtù perfida maga</l>
<l>Di porfidi inalzato albergo illustre:</l>
<l>Non può Dedalo industre</l>
<l>Simil prova emular di parii marmi</l>
<l>Sopra un'isola vaga:</l>
<l>Ai cristalli del mar la stanza amena</l>
<l>Facea del suo lavor pomposa scena.</l>
</lg>
<lg>
<l>Per delizia e diletto</l>
<l>Di Natura e d'Amor vi forma dentro</l>
<l>Ne' begli ordini suoi quadrato un orto,</l>
<l>Grazioso diporto</l>
<l>A l'alma stanca, al travagliato petto;</l>
<l>Come punto nel centro,</l>
<l>O piramide aguzza in mezzo un monte,</l>
<l>Da terra sorge e si solleva un fonte.</l>
</lg>
<lg>
<l>Cedri, mirti et allori,</l>
<l>Gelsomini et aranci, elci et olivi,</l>
<l>Bossi, palme, ginebri, edre e cipressi,</l>
<l>Con bell'ordine espressi</l>
<l>Fanno al ricco verzier pompe e lavori.</l>
<l>Per ombre ai giorni estivi</l>
<l>Mille eretti vi sono al ciel pomposi</l>
<l>Padiglioni fioriti, archi frondosi.</l>
</lg>
<lg>
<l>Siepi di fresche rose,</l>
<l>Collinette, spelonche, antri e ruscelli</l>
<l>Vi fe' l'arte apparir, maga et ignota.</l>
<l>Elitropio vi rota</l>
<l>Con bionde luci di pietà vezzose;</l>
<l>Con occhi umidi e belli</l>
<l>Vi piange Aiace, e vi sospira Croco,</l>
<l>E si specchia Narciso in mezzo il loco.</l>
</lg>
<lg>
<l>Posti d'accorta mano</l>
<l>A filo a fil con leggiadria gioconda,</l>
<l>Mille vedi ombreggiarvi arbori e viti.</l>
<l>Per canali fioriti</l>
<l>Scorrono tortuosi i rivi al piano.</l>
<l>Ove quadra, ove tonda,</l>
<l>Compartita la terra apre ogni via,</l>
<l>E par ch'intaglio ogni cultura sia.</l>
</lg>
<lg>
<l>Turba di rosignuoli</l>
<l>Vi fa con armonia nidi soavi.</l>
<l>Dolce il colombo e la colomba freme,</l>
<l>Mentre si bacia insieme.</l>
<l>Mille augelletti ancor v'aprono i voli,</l>
<l>E con musiche chiavi</l>
<l>Aprono i chiusi rostri, e fuor dai petti</l>
<l>Intrecciano fra lor dolci versetti.</l>
</lg>
<lg>
<l>In sì lieto soggiorno</l>
<l>L'africano guerrier passava l'ore,</l>
<l>De la Maga godendo i baci finti;</l>
<l>Ne' sembianti dipinti</l>
<l>Orbo non s'accorgea del proprio scorno.</l>
<l>Inebriato il core,</l>
<l>Di veleno amoroso egro languiva,</l>
<l>E vaneggiando entro i suoi lussi giva.</l>
</lg>
<lg>
<l>Pende, inutile peso,</l>
<l>L'arme omai ruginosa e 'l brando incolto.</l>
<l>A pensieri d'onor destar la mente</l>
<l>Più ne l'ozio ei non sente.</l>
<l>Non più scudo sostiene al braccio appeso,</l>
<l>Ma per mirarsi il volto,</l>
<l>Senza veder di sue vergogne il fallo,</l>
<l>Regge ne la sua man terso cristallo.</l>
</lg>
<lg>
<l>Candidissimo lino,</l>
<l>Trasparente e sottil gli adorna il collo;</l>
<l>Ricca di seta e d'or morbida veste</l>
<l>Per delizia si veste;</l>
<l>Vela sue braccia ancor zendado fino.</l>
<l>O cada, o sorga Apollo,</l>
<l>Ne l'ampie sale e ne' teatri adorni</l>
<l>Fra conviti e fra danze ei mena i giorni.</l>
</lg>
<lg>
<l>Or con eburnei denti</l>
<l>Il campo di sua chioma arar si vede;</l>
<l>Come soglion di donne esser costumi,</l>
<l>Vi sparge arabi fumi;</l>
<l>Or torce in bionde crespe i crin lucenti.</l>
<l>Tutto è da capo a piede</l>
<l>Lascivia e lusso e leggiadria novella,</l>
<l>Pompe, nastri, monil, gemme et anella.</l>
</lg>
<lg>
<l>Stava incantato e folle</l>
<l>Fra tanti lussi il cavalier famoso,</l>
<l>De la maga crudel seguace e drudo;</l>
<l>Sopra il suo grembo ignudo</l>
<l>Marcìa ne l'ozio, effeminato e molle.</l>
<l>Vergognoso riposo</l>
<l>Traea con quella, e a più poter tenaci</l>
<l>Coglieva insieme e seminava i baci.</l>
</lg>
<lg>
<l>Ma poi che di ragione</l>
<l>Per bocca di Melissa udio l'avviso,</l>
<l>Dal sonno, ove dormia, l'anima scosse,</l>
<l>Intrepido levosse,</l>
<l>Coraggioso nel cor, forte campione.</l>
<l>Tutto avvampò nel viso</l>
<l>Di scorno e di rossor, visto in se stesso</l>
<l>De le vergogne sue l'esempio espresso.</l>
</lg>
<lg>
<l>Non più candido e terso</l>
<l>L'adorato sembiante osserva intento,</l>
<l>Ma di rughe senili intorno arato.</l>
<l>Già l'inganno è svelato,</l>
<l>Da la prima sua forma è assai diverso.</l>
<l>Com'ombra fugge al vento,</l>
<l>La beltà mascherata in lei disparve:</l>
<l>Quel che vago parea, deforme apparve.</l>
</lg>
<lg>
<l>Ei del suo fallo avvisto,</l>
<l>Biasma il folle desio, ch'ebbe in amore</l>
<l>Di mentito color finta sembianza.</l>
<l>Poichè tempo gli avanza,</l>
<l>Brama far tra gli eroi di lodi acquisto;</l>
<l>Ripiglia l'armi, e 'l mare</l>
<l>Varca intrepido e fier, detesta il danno,</l>
<l>E di maga beltà fugge l'inganno.</l>
</lg>
</lg>
</div2>

<div2 type="poesia">
<salute><emph>A monsignore Agostino Mascardi.</emph></salute>
<head><emph>Per bella donna ch'uccellava con archibugio</emph></head>
<lg type="canzone ode">
<lg>
<l>Lascia il bellico arnese,</l>
<l>Che vibra in aria impetuoso il foco;</l>
<l>Ch'è fierezza e non gioco</l>
<l>Far bella donna agli augelletti offese.</l>
<l>Troppo ruvida parme</l>
<l>Per le tue man tal arme:</l>
<l>Altri il piombo tonante in guerra scocchi,</l>
<l>Fulmina tu con gli occhi;</l>
<l>Con armi di beltà pugna nel campo,</l>
<l>E d'Amor, non di Marte esca il tuo lampo.</l>
</lg>
<lg>
<l>Trema l'orrida selva</l>
<l>D'ogni tuo colpo al rimbombar feroce.</l>
<l>Corre tosto veloce</l>
<l>Ad intanarsi ogni romita belva.</l>
<l>Pavido e timidetto</l>
<l>Fugge il pinto augelletto;</l>
<l>E fassi in cieco orror l'aria fumante.</l>
<l>Pallido e tremolante</l>
<l>Si scote il ramo et ogni fronda insieme,</l>
<l>La foresta rimbomba e l'antro freme.</l>
</lg>
<lg>
<l>Ahi, quanto fu crudele</l>
<l>Chi da prima turbò la pace amata</l>
<l>De la famiglia alata,</l>
<l>Che l'aria intuona ancor d'alte querele!</l>
<l>Pura, schietta e sincera</l>
<l>È la pennuta schiera:</l>
<l>Far non potea fra noi l'alma Natura</l>
<l>Più leggiadra fattura;</l>
<l>Ha di mille color pinte le membra,</l>
<l>Et al volo et al canto angelo assembra.</l>
</lg>
<lg>
<l>Al crudel non bastava</l>
<l>La balestra, la rete, il laccio e 'l visco,</l>
<l>Se con aperto risco</l>
<l>Battaglia a lui di foco ancor non dava.</l>
<l>Vibrar fulmine ardente</l>
<l>Contro spirto innocente,</l>
<l>Ch'altro non fa che dilettar col pianto;</l>
<l>Troncarli il dolce canto,</l>
<l>Fermarli il volo et impedirli il fiato,</l>
<l>Fu di barbara prova atto spietato.</l>
</lg>
<lg>
<l>Vada ai campi di Marte,</l>
<l>Non ai boschi a sfogar l'ira omicida;</l>
<l>Ai tumulti, a le strida,</l>
<l>A le risse, a le furie usi tal arte.</l>
<l>Contro barbari tetti,</l>
<l>Contro gelidi petti</l>
<l>Opri i fulmini suoi l'empio guerriero;</l>
<l>Là rigido, là fiero</l>
<l>Faccia dal ferro suo volar la morte;</l>
<l>A chi pace desia, guerra non porte.</l>
</lg>
<lg>
<l>Pera il crudo alemanno,</l>
<l>Che dal concavo bronzo, autor maligno,</l>
<l>Trovò l'infame ordigno,</l>
<l>Ch'è tanto al mondo apportator di danno:</l>
<l>Crudo ingegno, empia mano</l>
<l>Ebbe l'uomo inumano,</l>
<l>Ch'imitando dapoi l'infame esempio,</l>
<l>Forò, perverso et empio,</l>
<l>Il crudo ferro, e con virtù tiranna</l>
<l>Fe' rimbombar la temeraria canna.</l>
</lg>
<lg>
<l>Ah, sofferir può Giove,</l>
<l>Quando ascolta là su l'alto rimbombo</l>
<l>Del fulminante piombo,</l>
<l>E non punir sì scelerate prove?</l>
<l>Come può senza sdegno</l>
<l>Guardar da l'alto regno</l>
<l>De l'ardito guerrier l'infame orgoglio,</l>
<l>E dal superbo soglio</l>
<l>Del suo stellato e luminoso trono</l>
<l>Non fulminar l'imitator del tuono?</l>
</lg>
<lg>
<l>Deh, se 'l Re de le stelle</l>
<l>Scagliò da l'alto Olimpo armi tonanti</l>
<l>Contro i fieri Giganti,</l>
<l>E la rocca espugnò ch'alzò Babelle,</l>
<l>Fulmini ancor l'infame,</l>
<l>Ch'insidiose trame</l>
<l>Con quest'arme crudel nel mondo adopra!</l>
<l>Cessasse almen di sopra</l>
<l>Giove coi tuoni suoi di farne guerra,</l>
<l>Or ch'i fulmini suoi vibra la terra.</l>
</lg>
<lg>
<l>E se punìo dal cielo</l>
<l>Il rapitor de la celeste face,</l>
<l>Punisca ancor l'audace</l>
<l>Che vibra a' danni altrui sì crudo telo.</l>
<l>Filli, a te sol perdoni,</l>
<l>Che se col ferro tuoni,</l>
<l>E le fere uccidendo intorno vai,</l>
<l>Dolce morir le fai;</l>
<l>E per farsi in bocca tua esca gradita,</l>
<l>Stima dolce ogni augello uscir di vita.</l>
</lg>
</lg>
</div2>

<div2 type="poesia">
<salute><emph>Al sig. Francesco Sicolo.</emph></salute>
<lg type="canzone ode">
<lg>
<l>Si narra la rapina di Proserpina,</l>
<l>per alleviamento di bella inferma</l>
<l>Musa, m'apporta Amore</l>
<l>Una infausta per me novella ria:</l>
<l>Amarillide mia,</l>
<l>Scossa da cruda febre, inferma langue.</l>
<l>Deh!se calda pietà desta il tuo core,</l>
<l>Su le fila canore</l>
<l>Vanne a racconsolar la bella esangue;</l>
<l>E s'agli egri il cantar porta salute,</l>
<l>Hai tu ne l'armonia simil virtute.</l>
</lg>
<lg>
<l>Sovra morbidi lini,</l>
<l>Ch'in Olanda filò mano ingegnosa,</l>
<l>Qual tramortita rosa</l>
<l>La bella trovarai ch'inferma giace.</l>
<l>Ivi mille vedrai nudi Amorini</l>
<l>Dagl'idalii confini</l>
<l>Volati a lei per apportarle pace,</l>
<l>Che da Canopo, delicato e lento,</l>
<l>Intorno al volto suo chiamano il vento.</l>
</lg>
<lg>
<l>Vola rapida intanto</l>
<l>Su l'ali che dal ciel sì belle avesti,</l>
<l>Fendi l'aure celesti,</l>
<l>E vanne dritta al suo felice tetto;</l>
<l>Ivi col riso tuo sgombra il suo pianto.</l>
<l>Respiri ella al tuo canto,</l>
<l>Et acchetando il travagliato petto,</l>
<l>Racconta a lei qualche gioconda fola,</l>
<l>Ch'in Parnaso cantò l'argiva scola.</l>
</lg>
<lg>
<l>Sai la rapina illustre</l>
<l>Che 'l toro mentitor condusse in Creta;</l>
<l>Sai come il gran pianeta</l>
<l>Mirò Dafne cangiar tosto in alloro,</l>
<l>E Siringa tornar canna palustre;</l>
<l>Sai come il fabbro industre,</l>
<l>Chiamando in testimonio il sommo coro,</l>
<l>Con modo occulto et ingannevol arte,</l>
<l>Colse ne' lacci suoi Venere e Marte.</l>
</lg>
<lg>
<l>Di' come il re d'Averno</l>
<l>De l'eleusina dea rapì la figlia,</l>
<l>Come per meraviglia,</l>
<l>Fra tante ch'inalzò famose palme,</l>
<l>Amor poi trionfò de l'odio eterno.</l>
<l>Narra come l'Inferno,</l>
<l>Che solo albergo è di mestizia a l'alme,</l>
<l>Vedesse d'Imeneo, tra l'ombra negra,</l>
<l>Fiammeggiar, balenar la face allegra.</l>
</lg>
<lg>
<l>Sopra trono fumante</l>
<l>Posava il fosco dio del cieco regno,</l>
<l>Avvampava di sdegno,</l>
<l>Ch'al fianco non vedeasi alma consorte;</l>
<l>E convocando il suo collegio avante,</l>
<l>Contro il rettor tonante</l>
<l>Minacciò, preparò rovina e morte;</l>
<l>E per dar segno di vicina guerra,</l>
<l>Crollò più volte et agitò la terra.</l>
</lg>
<lg>
<l>Già disvelta cadea</l>
<l>Fuor da' cardini suoi l'eterea mole;</l>
<l>Fuggia pallido il sole,</l>
<l>Di paura tremò Delia con esso;</l>
<l>Già la rovina sua chiaro vedea</l>
<l>Giove che 'n ciel sedea,</l>
<l>Onde, per dar riparo al danno espresso,</l>
<l>Al nipote d'Atlante il guardo gira,</l>
<l>E manda lui per mitigar tant'ira.</l>
</lg>
<lg>
<l>Scende al re d'Acheronte</l>
<l>Il celeste orator su l'auree piume.</l>
<l>Innanzi al regio lume,</l>
<l>Ch'orrida maestà spargea nel lutto,</l>
<l>Riverente inchinò l'egregia fronte;</l>
<l>Poi dispargendo un fonte</l>
<l>Di facondo parlar, ch'acqueta il tutto:</l>
<l>“Placati, o re”, gli dice, “eccoti omai,</l>
<l>La sposa che desii ben tosto avrai.</l>
</lg>
<lg>
<l>Verginella resiede</l>
<l>Ne' colli di Trinacria alma e gradita,</l>
<l>Che con industri dita</l>
<l>Sa di Palla avanzar gli almi ricami.</l>
<l>Questa, che più leggiadra il sol non vede,</l>
<l>Questa il ciel ti concede,</l>
<l>Ma rapirla bisogna, oggi, se brami;</l>
<l>Pugna, audace amator, ch'avrai vittoria,</l>
<l>E chi ruba in amor, s'acquista gloria”.</l>
</lg>
<lg>
<l>Sì disse il messo alato.</l>
<l>Placò l'ira e 'l furor l'ardente Pluto;</l>
<l>Restò Cerbaro muto,</l>
<l>E l'Erinni acchetar l'impeto acceso:</l>
<l>Quand'ecco impaziente il nume irato</l>
<l>Sopra il carro infocato</l>
<l>Salta veloce a la rapina inteso;</l>
<l>Stridono ne l'andar le stigie ruote,</l>
<l>Ogni nero corsier la briglia scuote.</l>
</lg>
<lg>
<l>Già la regia donzella</l>
<l>Con le figlie di Giove iva a diporto,</l>
<l>E dal centro risorto</l>
<l>Il tiranno de l'ombre attento stava,</l>
<l>Per far di tal beltà preda novella.</l>
<l>Ridea Ciprigna bella,</l>
<l>Che da vicino il predator mirava;</l>
<l>E mentre in lui ridendo i lumi fisse,</l>
<l>Fe' cenno con la man ch'al furto uscisse.</l>
</lg>
<lg>
<l>Furioso fremendo,</l>
<l>Spicca dal carro un repentino salto,</l>
<l>E con rapido assalto</l>
<l>La bella ad abbracciar corre improviso,</l>
<l>Che mentre i vaghi fior giva cogliendo,</l>
<l>Il timor fu sì orrendo,</l>
<l>Ch'impallidì, che tramortì nel viso,</l>
<l>Che gelò, che tremò fra tanti orrori,</l>
<l>E di man le cascar le rose e i fiori.</l>
</lg>
<lg>
<l>Corre la dea di Cinto,</l>
<l>Corre l'attica dea contro Plutone:</l>
<l>“Lascia”, grida, “o ladrone”.</l>
<l>Quella oppone lo strale, e questa l'asta.</l>
<l>Pluto, di qua, di là, d'assedio cinto,</l>
<l>Tutto di rabbia tinto,</l>
<l>Con le garrule dee pugna e contrasta;</l>
<l>E stando avvinto in sì dubbioso groppo,</l>
<l>Non sa modo trovar d'uscir d'intoppo.</l>
</lg>
<lg>
<l>Mentre fervido e vago</l>
<l>Rimira ai passi suoi chiuso ogni loco,</l>
<l>Con impeto di foco</l>
<l>Spinge il carro infernal, scote il tridente,</l>
<l>Batte la terra, e con sulfureo lago</l>
<l>L'inghiotte ampia vorago.</l>
<l>Restan le dee confuse al moto ardente;</l>
<l>Per sì nobile acquisto Amor si gonfia,</l>
<l>E de la preda sua Pluto trionfa.</l>
</lg>
</lg>
</div2>

<div2 type="poesia">
<salute><emph> Al sig. Antonio Basso.</emph></salute>
<head><emph>Che non deve bella donna dimorare fra le solitudini</emph></head>
<lg type="canzone ode">
<lg>
<l>Già la campagna irsuta</l>
<l>Borea di verde onor spoglia e disgombra;</l>
<l>E la cima del monte appar canuta,</l>
<l>E 'l bosco altro non è ch'orrore et ombra.</l>
<l>Di nubi il ciel s'ingombra,</l>
<l>Orrido v'apparisce il tuono e 'l lampo,</l>
<l>E l'Inferno a veder somiglia il campo.</l>
</lg>
<lg>
<l>E tu pur ne la selva,</l>
<l>Filli, godi abitar folta et impura?</l>
<l>Abiti dentro i boschi orrida belva,</l>
<l>Non donna di beltà celeste e pura;</l>
<l>Torna a le patrie mura,</l>
<l>Qui dove la città ricca si mostra,</l>
<l>Fa' de la tua beltà pomposa mostra.</l>
</lg>
<lg>
<l>Vuoi da fere selvagge</l>
<l>Imparar crudeltà, sdegno et asprezza,</l>
<l>Mentre tanto abitar godi tra piagge?</l>
<l>Stanza il bosco non è d'alma bellezza,</l>
<l>Ma di cruda fierezza:</l>
<l>Può di Satiro ingordo o d'uomo vile</l>
<l>Spesso preda restar beltà gentile.</l>
</lg>
<lg>
<l>Han tra selve lontane</l>
<l>Tortuosi colubri infame culla,</l>
<l>E mostri spaventosi orride tane:</l>
<l>Non può sicura starvi alma fanciulla.</l>
<l>Di pietà non v'è nulla.</l>
<l>Per quei rigidi luoghi, incolti e bassi,</l>
<l>Tu fra rischi di morte abiti e passi.</l>
</lg>
<lg>
<l>Credi tu che 'l serpente</l>
<l>Per te vesta ne' boschi alma pietosa,</l>
<l>E perdoni a te sol l'empio suo dente?</l>
<l>Folle sei, se ciò pensi; empia e ritrosa</l>
<l>È la serpe squamosa;</l>
<l>Dove mira beltà, più fiera al bosco</l>
<l>Ricontorce la schena e sparge il tosco.</l>
</lg>
<lg>
<l>Ebbe la Tracia antica</l>
<l>Donna simile a te d'alto sembiante,</l>
<l>Che d'illustre cantor fu dolce amica.</l>
<l>Costei per selve e per campagne errante,</l>
<l>Montanina vagante,</l>
<l>Schiva di far ne la città soggiorno,</l>
<l>Per le balze rifee passava il giorno.</l>
</lg>
<lg>
<l>Videla un dì sì vaga</l>
<l>Per quei monti vagar dolce Aristeo,</l>
<l>E ne sentio nel cor focosa piaga.</l>
<l>Cercò rubarla al citarista Orfeo:</l>
<l>Che non disse e non feo?</l>
<l>Sospirò, lagrimò, sparse lamenti,</l>
<l>E le lagrime sue disperse ai venti.</l>
</lg>
<lg>
<l>Indiscreto amatore,</l>
<l>Dove non valse il sospirar con quella,</l>
<l>Tentò l'empio adoprar forza e vigore.</l>
<l>Stese la man per abbracciarla, et ella,</l>
<l>Sì fedel come bella,</l>
<l>Ne la rapida fuga il passo diede,</l>
<l>Et egli mosse a seguitarla il piede.</l>
</lg>
<lg>
<l>Fugge timida in fretta</l>
<l>La fanciulla gentil l'amante ingordo,</l>
<l>Come vola talor lieve saetta,</l>
<l>O come scorre in aria avido tordo.</l>
<l>Ecco un aspido sordo</l>
<l>D'una lacera pietra a caso giunge,</l>
<l>E de l'alma Euridice il piè trapunge.</l>
</lg>
<lg>
<l>Serpe il veleno e passa,</l>
<l>Quasi tacita peste, entro le vene.</l>
<l>Per le viscere poi nel cor trapassa;</l>
<l>Tosto freddo ogni senso in lei diviene;</l>
<l>Cade la bella e viene</l>
<l>Nel suo fiero dolor pallida e stanca,</l>
<l>Tramortisce la fronte e 'l volto imbianca.</l>
</lg>
<lg>
<l>Ode la flebil voce</l>
<l>De la bella consorte il dotto trace;</l>
<l>E con rapido piè corre veloce,</l>
<l>Ove il caro suo ben languendo giace.</l>
<l>Come tremola face,</l>
<l>Come pallido giglio oppresso langue,</l>
<l>Così languia la giovenetta esangue.</l>
</lg>
<lg>
<l>Alza gli occhi tremanti,</l>
<l>E 'l suo sposo fedel mira Euridice,</l>
<l>Che spargea sul bel volto acque di pianti.</l>
<l>“Ah! troppo è la mia sorte oggi infelice:</l>
<l>Io manco, io moro”, dice,</l>
<l>“Per mostrarmi al tuo amor costante e forte”,</l>
<l>La bella replicò, “provo la morte”.</l>
</lg>
<lg>
<l>Gli narra il tutto e poi</l>
<l>China sul bianco sen la bionda testa:</l>
<l>Cerca e non trova il sol con gli occhi suoi;</l>
<l>In uscir la parola in bocca arresta.</l>
<l>A pena può con questa</l>
<l>Voce lui consolar: “Resta, cor mio”.</l>
<l>E finir non poteo, né dirli: “A Dio”.</l>
</lg>
</lg>
</div2>

<div2 type="poesia">
<salute><emph>Al sig. Claudio Scoppa. Che, nonostante il mal tempo, andrà a ritrovar Madonna</emph></salute>
<lg type="canzone ode">
<lg>
<l>Mugge ai tuoni la terra,</l>
<l>Che l'olimpico dio vibra dal cielo;</l>
<l>Pallido il re di Delo</l>
<l>Dentro nubi d'orror fosco si serra.</l>
<l>Le cataratte sue spalanca Giuno;</l>
<l>Sta l'aer cieco e bruno,</l>
<l>E sembra, intorno a tant'orror profondo,</l>
<l>Fra diluvi del mar sommerso il mondo.</l>
</lg>
<lg>
<l>Gonfi i fiumi spumanti</l>
<l>Sdegnano i gioghi degli arcati ponti;</l>
<l>Da le cime de' monti</l>
<l>Scendon precipitosi in giù sonanti,</l>
<l>E impetuosi accelerando i passi,</l>
<l>Svellono arbori e sassi;</l>
<l>Et a l'umido re de' salsi dei</l>
<l>Portano in su le corna ampi trofei.</l>
</lg>
<lg>
<l>Dunque a' miei danni armato</l>
<l>Amor, Fortuna e 'l cielo or si congiura?</l>
<l>Starò fra queste mura</l>
<l>Per tema de le piogge ancor celato?</l>
<l>Et accusando il pigro andar de l'ore</l>
<l>Con palpitante core,</l>
<l>Non vedrò quel bel volto? Ahi, chi m'arresta?</l>
<l>Che può farmi giamai tuono o tempesta?</l>
</lg>
<lg>
<l>A l'impeto de' venti</l>
<l>Più la face d'amor viva sfavilla;</l>
<l>Quando pioggia distilla,</l>
<l>De le lagrime mie doppia i tormenti:</l>
<l>Non cura di tempeste acceso amante.</l>
<l>Vanne, o mio cor costante,</l>
<l>Sprezza travaglio e vilipendi affanno:</l>
<l>Sarà molta la gioia e poco il danno.</l>
</lg>
<lg>
<l>Ma qual fervido lampo</l>
<l>Or m'infiamma la fronte e i lumi abbaglia?</l>
<l>A troppo aspra battaglia</l>
<l>Or mi commetto e non ritrovo scampo;</l>
<l>Che risolvo, che fo fra tai perigli?</l>
<l>O cor, che mi consigli?</l>
<l>Morirò fra la pioggia ombrosa e carca,</l>
<l>Andrò fra tuoni ad incontrar la Parca?</l>
</lg>
<lg>
<l>Non mi rispondi, et io</l>
<l>Pur sento Amor che 'l mio timor rinfaccia;</l>
<l>Il ciel tuona e minaccia.</l>
<l>Muse, ricorro a voi nel dubbio mio:</l>
<l>Rendetemi da' tuoni oggi sicuro,</l>
<l>Fatemi al crine un muro</l>
<l>Di lauree frondi; io so che 'l ciel perdona</l>
<l>A chi di lauro adoperò corona.</l>
</lg>
<lg>
<l>Ma frema il ciel ardente,</l>
<l>E gorgogli a sua posta il crudo fato;</l>
<l>Non temo il cielo irato,</l>
<l>O pioggia mi sommerga, o rio torrente.</l>
<l>Deh!se nel mio viaggio, oppresso e stanco,</l>
<l>Amor, di vita io manco,</l>
<l>Fa' tu che 'l vento mi conduca e porte</l>
<l>De la mia donna a le bramate porte.</l>
</lg>
<lg>
<l>Simil destino ancora</l>
<l>Provò per bella donna amante fido,</l>
<l>Il giovine d'Abido</l>
<l>Da le procelle estinto uscendo fuora.</l>
<l>Or tu, Musa, mi narra oggi gradita,</l>
<l>Come uscisse di vita.</l>
<l>Desta flebile il suon, pietoso il canto,</l>
<l>E dia l'istoria mia materia al pianto.</l>
</lg>
<lg>
<l>Colà, dove orgoglioso</l>
<l>L'elespontico mar bolle spumante,</l>
<l>Iva il giovene amante</l>
<l>Fra belle braccia a ritrovar riposo.</l>
<l>Felicissimo lui, se rio destino</l>
<l>Non rompeali il camino;</l>
<l>Per esser troppo fido a donna bella,</l>
<l>La vita espose a l'infedel procella.</l>
</lg>
<lg>
<l>Avea l'umido regno</l>
<l>Più del solito un dì gonfiate l'onde;</l>
<l>Flagellava le sponde</l>
<l>Con empio orgoglio e con vorace sdegno;</l>
<l>E tanto sopra l'aria alto sorgea,</l>
<l>Ch'ad ora ad or parea,</l>
<l>Con le sue fosche e torbide procelle,</l>
<l>Gir fino al cielo ad annegar le stelle.</l>
</lg>
<lg>
<l>Non sa quel che far debbia</l>
<l>Il giovine amator, dubbio e sospeso;</l>
<l>Stimulato et acceso,</l>
<l>Vede l'oscura et importuna nebbia,</l>
<l>Che gli minaccia morte; osserva il vento,</l>
<l>Che gli porge spavento;</l>
<l>Scorge torbido il mar ch'empio rimbomba,</l>
<l>E dà prima la morte e poi la tomba.</l>
</lg>
<lg>
<l>Amor lo punge e spinge</l>
<l>A darsi in preda a la tempesta e a l'onda.</l>
<l>S'avvicina a la sponda;</l>
<l>Timor di morte poi l'affrena e stringe.</l>
<l>Prega la dea d'amor che plachi il mare,</l>
<l>Né sa, dubbio, che fare.</l>
<l>Torna e gira sul lito, e in dubbia voglia,</l>
<l>Prega, piange, desia, si veste e spoglia.</l>
</lg>
<lg>
<l>Già da lungi bramosa</l>
<l>Il suo caro amator la bella attende;</l>
<l>La face in alto accende,</l>
<l>Per farli amica scorta a l'aria ombrosa;</l>
<l>Da pensier combattuta, al ciel sospira,</l>
<l>Del mar contempla l'ira;</l>
<l>Mesta da riposar non trova loco,</l>
<l>Che tant'acqua le vieta il suo bel foco.</l>
</lg>
<lg>
<l>Più sofferir non puote</l>
<l>Tanto indugio in amor l'amante audace;</l>
<l>Non prezza il mar vorace,</l>
<l>Come fossero l'onde in calma immote.</l>
<l>Spicca un salto leggier dal curvo lito,</l>
<l>E intrepido et ardito,</l>
<l>Ove più l'onda, ove più il vento sbuffa,</l>
<l>Generoso nel mar tosto s'attuffa.</l>
</lg>
<lg>
<l>Dentro il pelago insano</l>
<l>Le braccia inarca al generoso nuoto,</l>
<l>E con alterno moto,</l>
<l>Agilitando il piè, stende la mano.</l>
<l>Spinge col fiato i flutti, et è sì grande</l>
<l>L'ardor che 'n lui si spande,</l>
<l>Ch'ad ammorzar quel desiderio interno,</l>
<l>Passaria, varcaria sin a l'Inferno.</l>
</lg>
<lg>
<l>Ma fra tante rovine</l>
<l>Il misero Leandro intorno scosso,</l>
<l>Di qua, di là rimosso,</l>
<l>Combattuto, abbattuto arresta al fine.</l>
<l>Di lena e di vigor languido manca,</l>
<l>Con voce afflitta e stanca</l>
<l>Prega Amor, prega il ciel nel mare ingordo;</l>
<l>Ma l'un si mostra cieco, e l'altro sordo.</l>
</lg>
<lg>
<l>Ecco da l'onde assorto</l>
<l>Vien meno il giovinetto e cede estinto,</l>
<l>Da ria procella vinto;</l>
<l>Trasportato sul lito, arriva morto.</l>
<l>Misero lui, misera lei, ch'intorno,</l>
<l>Sul rischiarar del giorno,</l>
<l>D'alto balcone, a le sue luci infesto,</l>
<l>Spettacolo mirò così funesto.</l>
</lg>
</lg>
</div2>
</div1>


<div1 type="parte">
<head>LIBRO TERZO</head>
<div2 type="dedica">
<salute>All'illustrissimo et eccellentissimo Signore e mio padron colendissimo, il signor Don Girolamo Acquaviva d'Aragona, conte di Conversano, duca di Nardò e delle Noci e maestro di campo per la Maestà Catolica nelle turbulenze d'Italia</salute>
<p>Una battaglia è la poesia, eccellentissimo signore. Arrollati in questa milizia sono gl'ingegni; il campo di questa pugna è l'onore; la tromba, che destina il segno al combattimento, è la Fama. Che altro dinotavano gli agoni musici ne' tempi della greca gentilità, che steccati bellicosi, ove combattevano gli eruditi poeti? Esiodo ebbe gara di maggioranza con Omero; e n'ebbe il trionfo della vittoria nel virtuoso gareggiamento.</p>
<p>I due lucresi cantori nel teatro d'Atene non entrorno eziandio in arringo? Vinse il citarista Eunomio, mercé d'una cicaletta, che volò nella sua cetera, per supplire al mancamento della sua corda. Apollo, che regge il governo di quest'esercito armonioso, nel medesimo fianco dove sostiene la lira tiene parimente sospesa la faretra; et armato di due archi, l'uno adopera quando ferisce le corde, e l'altro esercita quando saetta i pitoni. Minerva, che si pasce di marziali contrasti, io m'imagino che non per altro fosse ammessa al coro delle Muse, salvo che per dare insegnamento ai poeti nel guerreggiare. Chi milita sotto questo stendardo è di mestieri che prima si fortifichi di costanza e di sofferenza, che s'addossi la corazza della virtù, che imbracci lo scudo della fatica e che impugni la lancia della speculazione. Parnaso è la città combattuta; rocche inespugnabili di studiose perseveranze, sentinelle accorte d'onorate vigilie la difendono e la custodiscono dall'insidie nemiche. La Parca e l'Oblivione assediano di continuo queste muraglie; le bandiere che vi si spiegano sono i dotti componimenti, e le saette che vi si scoccano sono l'eruditissime penne. Ora quanto sia faticoso e guerreggievole lo stato poetico, può farne testimonianza infallibile chi prattica con la sperienza i disagi di cotesta professione. Ma non sarebbe tanto dura l'intrapresa di questa battaglia, se i pazienti scrittori avessero a questionare solamente con la Morte e col Tempo. Quante volte duellano con l'Invidia, capitalissima nemica della virtù, la quale con saette di satirica lingua non lascia continuamente di travagliarli! E quanti oppressi dalla povertà garriscono tutto il giorno con la Fortuna, che assedia loro il più delle volte in un'angustia di miserissimo stato. Molti, angustiati in simili oppressioni, mancano, pusillanimi, nella malagevole impresa; e molti, spaventati dalla difficultà, ritornano a dietro smarriti, vedendosi chiudere loro il passo per la strada della gloria. Io, ne' primi anni della mia gioventù, stimulato da naturale inclinazione, venni per militare altresì sotto questa bandiera: stipendi di lodi, provisioni d'applausi, remunerazioni d'allettamenti furono i sospirati guiderdoni delle mie lunghe fatiche. Quanti rimproveri tollerai dalle paterne ammonizioni, accusandomi di vanità, per avere applicato l'animo ad uno studio così infruttuoso et inutile! Quanti cavillamenti sostenni dalla rabbia de' malevoli, e quanti disagi mi scarricò la Fortuna, affine ch'io tralasciassi l'impresa! Et in quella maniera che successe ad Ercole tebano nella dubbiosa incontratura delle due strade, sospeso con incerta bilancia di resoluzione, vacillava fra la speranza e la timidezza. Ma fra tante opposizioni non soffersero le vergini d'Elicona la mia precipitosa partenza, e come quelle che sono ristoratrici delle umane avversità, racconsolandomi fra tanti insopportabili patimenti, mi sostennero nella debolezza de' travagli col cibo sostanziale della speranza; dalle quali nutricato et accarezzato più volte con amica ospitalità, i sudori che mi cadevano dalla fronte, le calunnie che mi venivano apportate dagl'invidiosi, i disagi che mi grandinavano dalla Fortuna mi rendettero soavissimi; magnanimo, superai le paterne riprensioni con la pazienza; intrepido, mi riparai contro i colpi della malignità con lo scudo dell'innocenza. E come alcuni, campati salvi dal marziale conflitto, tosto che ritornavano dal campo alla patria, appendevano all'altare di Marte loro nume, per segnale del beneficio, la spada, anch'io, dopo tante turbulenze sostenute dall'invidia e dalla fortuna, uscito libero da' travagli, ricorro a Vostra Eccellenza, come a mio nume particolare, ad offerirle in segno d'oblazione la penna. Gli affari importanti, i maneggi onorati, che 'l suo prudentissimo giudizio ha ricevuto dalla Cattolica Maestà ne' suoi militari amministramenti, non devono farle però rifiutare una vittima così bassa, come la mia servitù, et un tributo così mendico, come il mio dono: che se per l'attestate ragioni la poesia viene comparata alla milizia, sarà ufficio di cortesia in Vostra Eccellenza, tanto de' guerrieri, quanto de' poeti avere speciale protezione. L'acqua viva, che per fertilità de' sacri laureti cavò Pegaso con la zampa, fu simbolo della liberalità, e l'Acquaviva di Vostra Eccellenza, non diseguale punto da quella vena d'argento, produce i medesimi effetti a giovamento degli scrittori. La sua mano è così generosa, quando si restringe al ferro nel combattere, come liberale, quando si dilata all'oro nel remunerare. È vero ch'i tuoni delle bombarde guerriere occupano il mormorio delle lire poetiche e le bandiere di Marte ricoprono le carte d'Apollo; ma, rassettati i tumulti del campo, suole alleviarsi un animo bellicoso nelle musiche di Parnaso. E s'ella nell'azzioni marziali gareggia di parità con Achille e compete di maggioranza con Alessandro, si compiaccia eziandio di superarli nelle tenzoni pacifiche, pigliando a grado la lettura de' libri poetici, non altrimente che 'l re macedone faceva sopra l'Illiadi d'Omero, e 'l capitano argivo sopra la cetera di Chirone. Riceva intanto questo ossequio della mia Musa come argomento dell'osservanza che le professo, non come sollevamento delle fatiche ch'ella si prende nelle battaglie. Finalmente, autenticandomi il titolo di suo servitore, la supplico a darmene segno con l'autorità de' suoi cenni. Et a V. E. bacio umilmente le mani.</p>
<closer>
<dateline>Di Napoli 20 di Gennaro 1638.</dateline>
<signed>Di V. E. devotissimo servitore
Girolamo Fontanella</signed></closer>
</div2>

<div2 type="poesia">
<head><emph>Alle Muse</emph></head>
<lg type="canzone ode">
<lg>
<l>Cittadine felici,</l>
<l>Verginelle fatali,</l>
<l>Gloriose motrici,</l>
<l>Danzatrici del ciel, dive immortali,</l>
<l>Cantatrici superne,</l>
<l>Vive trombe di Dio, musiche eterne;</l>
</lg>
<lg>
<l>Voi, sirene innocenti</l>
<l>De' rotanti zaffiri,</l>
<l>Pure e lucide menti,</l>
<l>Che temprate là su gli ordini e i giri,</l>
<l>E con musico pondo,</l>
<l>Ne la lance del ciel, librate il mondo;</l>
</lg>
<lg>
<l>Voi, che candide e belle,</l>
<l>Trionfando degli anni,</l>
<l>Fra piacevoli ombrelle</l>
<l>Intessete a la Parca illustri inganni,</l>
<l>Intrecciando lavori</l>
<l>D'eterne frondi e di perpetui fiori;</l>
</lg>
<lg>
<l>Deh, cingetemi i crini</l>
<l>Di quei verdi rampolli,</l>
<l>Che nei sacri giardini</l>
<l>Fanno i casti laureti in cima ai colli,</l>
<l>Ché ricovro e ristauro</l>
<l>Contro l'ira del ciel può darmi il lauro.</l>
</lg>
<lg>
<l>Voi, che sagge indovine</l>
<l>Con fatidiche note,</l>
<l>Gonfie d'aure divine,</l>
<l>Disvelate le cose al mondo ignote,</l>
<l>Concedetemi almeno</l>
<l>Ch'ebro d'alto furor purghi il mio seno.</l>
</lg>
<lg>
<l>Voi, ch'aprite e serrate</l>
<l>I castalii ruscelli,</l>
<l>Ch'entro sponde beate</l>
<l>Serpeggiando tra fior corron sì belli,</l>
<l>Dispensatemi l'onda</l>
<l>Che fa d'alta virtù l'alma feconda.</l>
</lg>
<lg>
<l>Voi, ch'aprendo il sentiero</l>
<l>De la gloria immortale,</l>
<l>Sul volante corsiero</l>
<l>Per incognite vie movete l'ale,</l>
<l>Ove nutre Ippocrene</l>
<l>Onde pure, aure dolci, ombre serene.</l>
</lg>
<lg>
<l>Fra pindarici eroi</l>
<l>Sollevate i miei canti,</l>
<l>Belle vergini, voi</l>
<l>Che reggete nel ciel gli orbi rotanti,</l>
<l>Onde a scorno et a scherno</l>
<l>De l'invidia e del tempo io voli eterno.</l>
</lg>
</lg>
</div2>

<div2 type="poesia">
<salute><emph>All'illustriss. sig. Marchese di Terrazzone</emph></salute>
<lg type="canzone ode">
<lg>
<l>Io che musico arciero</l>
<l>Su la lira cantai teneri amori,</l>
<l>E da l'arco avventai placidi carmi,</l>
<l>Dir con inno guerriero,</l>
<l>Signor, non oso i tuoi guerrieri onori.</l>
<l>Deh!qual forza ha la penna in mezzo l'armi,</l>
<l>S'ove il torto oricalco assorda l'etra,</l>
<l>Dà solo a pena un mormorio la cetra?</l>
</lg>
<lg>
<l>Fiacco stil non arriva</l>
<l>Ad alzar tra gli eroi bellica voce;</l>
<l>Langue al suon de le trombe il plettro umile:</l>
<l>Di te celebri e scriva</l>
<l>Chi nel canto acquistò spirto feroce</l>
<l>Et in cima a l'insegne erge lo stile,</l>
<l>Ch'alto scrittor ne' marziali agoni</l>
<l>Ha d'omerica tromba eroici tuoni.</l>
</lg>
<lg>
<l>Ma non so qual baleno</l>
<l>Di poetico ardir m'infiamma il petto,</l>
<l>M'incoraggia l'ingegno, alza la mente.</l>
<l>Sento serper nel seno</l>
<l>Un non so che di bellicoso affetto,</l>
<l>Che d'eroica virtù mi rende ardente:</l>
<l>Ecco sdegno la lira e m'alzo tanto</l>
<l>Ch'a la tromba di Marte accordo il canto.</l>
</lg>
<lg>
<l>Già l'imperio ti dona</l>
<l>Di magnanimi eroi sovrano duce.</l>
<l>Te fra timpani e trombe applaude il campo,</l>
<l>Ti dà l'asta Bellona,</l>
<l>Ti porge il brando e 'l corridor Polluce,</l>
<l>T'apre Marte nel volto acceso un lampo;</l>
<l>E spargendo di gloria auree faville,</l>
<l>T'offre Alcide la clava, e l'armi Achille.</l>
</lg>
<lg>
<l>Vanne, pugna et espugna,</l>
<l>Ch'in difesa d'Italia arme hai sì bella;</l>
<l>Usa ne la milizia il senno e l'arte.</l>
<l>Odi come a la pugna</l>
<l>Feroce in campo il tuo destrier t'appella,</l>
<l>Il tuo forte destrier, lampo di Marte,</l>
<l>Che la fiamma e l'ardir ch'in petto accoglie</l>
<l>Da le concavi nari in fumo scioglie.</l>
</lg>
<lg>
<l>Egli, mentre initrisce,</l>
<l>Par che dica anelando: “Io bramo il corso”,</l>
<l>Avido d'acquistar pugnando lode;</l>
<l>Baldanzoso gioisce,</l>
<l>Del tuo bel peso insuperbito il dorso;</l>
<l>E mentre il freno impaziente ei rode,</l>
<l>Desta lampi e faville, e lieto in guerra,</l>
<l>Ove batte col piè, trema la terra.</l>
</lg>
<lg>
<l>Corri, ispano Perseo,</l>
<l>Per le vie de la gloria alzati a volo,</l>
<l>Sotto giogo servil Suezia affrena.</l>
<l>Fatti il mondo trofeo:</l>
<l>Tu basti il mondo a superar, tu solo,</l>
<l>Ch'a la tua ricca imperial catena,</l>
<l>Ch'hai ne l'impresa e ne lo scudo aurato,</l>
<l>Mostrando vai ch'a soggiogar sei nato.</l>
</lg>
<lg>
<l>Fidi e speri ne l'armi</l>
<l>Pusillanimo cor di gloria ignudo,</l>
<l>Vesta arnese incantato o stigia maglia.</l>
<l>Tu di te stesso t'armi,</l>
<l>T'è la forza e l'ardir corazza e scudo;</l>
<l>Coraggioso et invitto entri in battaglia,</l>
<l>E porti in campo, ove fra i primi hai loco,</l>
<l>Nel nome il ferro e ne la spada il foco.</l>
</lg>
</lg>
</div2>

<div2 type="poesia">
<salute><emph>All'illustriss. sig. Conte dell'Acerra. Nella nascita del Serenissimo Principe d'Ungheria</emph></salute>
<lg type="canzone ode">
<lg>
<l>Non d'arabica mano</l>
<l>Preziosi ricami, aurei lavori,</l>
<l>Già s'intesson per me, vigilie industri;</l>
<l>Né dal vasto Oceano</l>
<l>Pesca l'Indo per me ricchi tesori.</l>
<l>Altri di gemme e d'ori</l>
<l>Offra al parto real tributi illustri,</l>
<l>Ch'io sotto scarso ingiurioso fato,</l>
<l>Dentro povero aver chiudo il mio stato.</l>
</lg>
<lg>
<l>Doni ricchi tributi</l>
<l>Chi con prodiga man trova il destino,</l>
<l>E fortuna cercando, entra ne l'oro.</l>
<l>Io de l'alme virtuti</l>
<l>Scieglio l'oro più bel, l'ostro più fino,</l>
<l>Et al regio bambino</l>
<l>Dentro l'arche di Pindo apro il tesoro,</l>
<l>E fra l'offerte di real fortuna,</l>
<l>Questa cetera mia l'offro per cuna.</l>
</lg>
<lg>
<l>Ma s'affetto natio</l>
<l>De' fanciulli è gradir soave il canto,</l>
<l>Ove nenia gentil dolce risuoni,</l>
<l>Voi del castalio rio,</l>
<l>Belle musiche dee, scendete intanto,</l>
<l>Bandite affatto il pianto.</l>
<l>Tra voi canto di gloria or solo intuoni,</l>
<l>E con versi fatidici e divini</l>
<l>Augurateli ognor regni e domini.</l>
</lg>
<lg>
<l>Degne e nobili fasce</l>
<l>Tessa l'attica dea ricca di glorie;</l>
<l>Ella, fatta di lui balia e nutrice,</l>
<l>Fra l'insegne l'affasce,</l>
<l>De' paterni trofei chiare memorie;</l>
<l>Del suo natal si glorie</l>
<l>Il Danubio festante oggi felice,</l>
<l>E de' teneri suoi vagiti al suono,</l>
<l>Rispondendo le trombe, alzino un tuono.</l>
</lg>
<lg>
<l>Non ardisca piangente</l>
<l>Fanciullesco dolor turbar quel viso,</l>
<l>Ove i termini suoi beltà ripose;</l>
<l>Stia nel suo labbro ardente</l>
<l>Coronato di gemme il molle riso.</l>
<l>Nunzia di Paradiso,</l>
<l>Stilli angelica man pioggia di rose,</l>
<l>E fin di là da l'eternal magione,</l>
<l>Quando latte desia, scenda Giunone.</l>
</lg>
<lg>
<l>Del suo corso vitale</l>
<l>Fili i giorni sereni Atropo e Cloto;</l>
<l>Diano prosperi influssi a lui le stelle;</l>
<l>Venga Amor trionfale</l>
<l>A dar col piede a la sua cuna il moto.</l>
<l>Inno sacro e devoto</l>
<l>Cantino a gloria sua le Grazie ancelle,</l>
<l>E vestito di gioia in sì bel loco,</l>
<l>Seco scherzi lo scherzo e rida il gioco.</l>
</lg>
<lg>
<l>Prenda i sonni tranquilli,</l>
<l>Non per man de l'oblio, se i lumi serra;</l>
<l>Né da l'ozio lascivo abbia la pace:</l>
<l>Sol dal cielo distilli</l>
<l>La sua quiete e 'l suo riposo in terra;</l>
<l>Varie forme di guerra</l>
<l>Marte a lui rappresenti in sonno audace,</l>
<l>E fra tumulti e strepitosi carmi</l>
<l>La sua tenera mente avvezzi a l'armi.</l>
</lg>
<lg>
<l>Tema intanto il ribello,</l>
<l>Che 'l catolico fren sdegna sì altero;</l>
<l>Pallido il Belga di timor si tinga:</l>
<l>Ecco Alcide novello</l>
<l>Che rinato fra noi sorge più fiero;</l>
<l>Già più franco guerriero</l>
<l>Par ch'ai bellici acquisti egli s'accinga;</l>
<l>E in debellar già l'eresia profana,</l>
<l>S'apparecchia a troncar l'idra germana.</l>
</lg>
<lg>
<l>Già degli avoli eroi</l>
<l>Par che 'l vanto precorra e 'l pregio eletto,</l>
<l>E de' Cesari avanzi il grido augusto.</l>
<l>Ma troppo ai merti suoi</l>
<l>Sembra il belgico imperio orbe ristretto;</l>
<l>Ch'al suo valor perfetto</l>
<l>Fora il giro del mondo angolo angusto.</l>
<l>Per lui la sorte or novi imperi fondi,</l>
<l>Novi pelaghi trovi, e novi mondi.</l>
</lg>
</lg>
</div2>

<div2 type="poesia">
<salute><emph>All'illustriss. sig. D. Carlo Della Gatta,Mastro di campo per la Maestà Catolica nelle turbulenze d'Italia</emph></salute>
<lg type="canzone ode">
<lg>
<l>Già per opra di Marte</l>
<l>La troiana città misera ardea,</l>
<l>Et abbattuta da le fiamme sparte,</l>
<l>Ogni rocca merlata al suol cadea.</l>
<l>Oh, qual era a mirar l'ampia rovina</l>
<l>De la gente meschina!</l>
<l>Sorgeano in aria alzati ampi volumi</l>
<l>Di faville e di fumi;</l>
<l>Di qua, di là scorrea l'armata argiva:</l>
<l>Tutto orror, tutto incendio Ilio appariva.</l>
</lg>
<lg>
<l>Stupìo la cieca Notte,</l>
<l>Quando intorno mirò da fiamme tante</l>
<l>Dissipate le nebbie e l'ombre rotte,</l>
<l>Che da l'Erebo fuor menò rotante.</l>
<l>Quant'occhi intorno avea l'Argo del cielo,</l>
<l>Si coperse d'un velo,</l>
<l>Per non mirar, cred'io, l'atroci sorti</l>
<l>Di tante e tante morti.</l>
<l>Fuggir Simo e Scamandro, e 'nsieme ardenti</l>
<l>Portar tributi al mar d'acque bollenti.</l>
</lg>
<lg>
<l>Licenziosi e gonfi</l>
<l>Givano i fochi a divorar le mura,</l>
<l>Del tiranno furor prede e trionfi.</l>
<l>D'artefice ingegnoso industre cura,</l>
<l>Ogni ampia loggia, ogn'inarcato ponte,</l>
<l>Ogni marmoreo fonte</l>
<l>In cenere struggea l'ingorda guerra.</l>
<l>Rovinavano a terra,</l>
<l>Per esser poi soggetti ai curvi aratri,</l>
<l>Tempi, tombe, obelischi, archi e teatri.</l>
</lg>
<lg>
<l>Crescea sempre maggiore</l>
<l>De l'esercito acheo l'ira e lo sdegno,</l>
<l>Qual turbo che riporta ombra et orrore</l>
<l>Da l'eolia spelonca al salso sdegno;</l>
<l>Ciascun mentre dal ferro in fuga andava</l>
<l>Ne l'ardor s'incontrava,</l>
<l>E quel fumo e quel foco ivi sì grande</l>
<l>Si dilata e si spande,</l>
<l>Che dubbiosa facea la vista ingombra,</l>
<l>Qual fosse ivi maggior, la fiamma o l'ombra.</l>
</lg>
<lg>
<l>Il tumulto, il lamento</l>
<l>Di chi muor, di chi langue iva a le sfere;</l>
<l>Chi pugnando spargea suoi colpi al vento,</l>
<l>Chi toglieva al nemico aste e bandiere,</l>
<l>Chi morendo mordea coi denti il suolo,</l>
<l>Chi per rabbia e per duolo</l>
<l>Il nemico spingea nel foco acceso,</l>
<l>Chi sotto il grave peso</l>
<l>De le mura abbattute a suon di tromba,</l>
<l>Quando prese la morte, ebbe la tomba.</l>
</lg>
<lg>
<l>Scudi aperti, elmi infranti,</l>
<l>Rotti usberghi, archi tronchi, aste recise,</l>
<l>Urli, grida, sospir, gemiti e pianti,</l>
<l>Mura oppresse, arsi tetti e genti uccise,</l>
<l>Teschi sparti, arsi busti e braccia estinte.</l>
<l>Penne e bende dipinte,</l>
<l>Cui fu sangue il color, pennello il brando,</l>
<l>Furioso pugnando,</l>
<l>Faceano a la tragedia amara e trista</l>
<l>Spettacolo funesto, orribil vista.</l>
</lg>
<lg>
<l>Solo fra tanti orrori,</l>
<l>Onde trema a ciascun per tema il petto,</l>
<l>Il magnanimo Enea, vago d'onori,</l>
<l>Non cangia cor, non discolora aspetto.</l>
<l>De' Greci infidi al repentino assalto,</l>
<l>Spicca un rapido salto,</l>
<l>Chiama la pugna un bellicoso gioco,</l>
<l>E tra 'l ferro e tra 'l foco</l>
<l>Con la tremenda e vincitrice spada</l>
<l>Si fa libera via, spedita strada.</l>
</lg>
<lg>
<l>E l'insidia nemica</l>
<l>Brama intorno punir guerrier feroce.</l>
<l>E come il mietidor, ch'in su la spica</l>
<l>La falce adopra a più poter veloce,</l>
<l>Corre sopra la turba armata e carca,</l>
<l>Né può rapida Parca</l>
<l>Tante insieme troncar fila di vita,</l>
<l>Quante la mano ardita</l>
<l>Ne recidea, sì ch'a vederla in campo,</l>
<l>Parea la spada sua fulmine e lampo.</l>
</lg>
<lg>
<l>Tal con prova simile,</l>
<l>Gran Carlo, emulator del gran Troiano,</l>
<l>Mentre l'Insubria ardea di fiamma ostile,</l>
<l>Opravi tu la generosa mano.</l>
<l>Scendea, qual torvo in mar gonfio torrente,</l>
<l>Fiera gallica gente,</l>
<l>Forse per assorbir l'Italia afflitta;</l>
<l>Ma la tua spada invitta,</l>
<l>Che parea nel ferir lieve baleno,</l>
<l>Con magnanimo ardir la pose a freno.</l>
</lg>
<lg>
<l>Tremar l'alpine valli,</l>
<l>Del Tesino e del Po l'onde muggiro,</l>
<l>Quando tanti s'udir bronzi e metalli,</l>
<l>Ch'ad intimar battaglia in campo usciro.</l>
<l>Parea di Serse il campo ivi traslato</l>
<l>Star ne l'Insubria armato.</l>
<l>Calpestavano il suol, rodeano il morso</l>
<l>Mille destrieri al corso,</l>
<l>E con torbido orror che 'l tutto involve,</l>
<l>Ergeano in faccia al sol nubi di polve.</l>
</lg>
<lg>
<l>Fra le palle tonanti,</l>
<l>Che pareano atterrir Bellona istessa,</l>
<l>Fra le selve de l'aste intorno erranti,</l>
<l>E fra la calca bellicosa e spessa,</l>
<l>Tu con invitto cor, con destra mano,</l>
<l>Gloria del rege ispano,</l>
<l>Contro il gallico ardir gisti ad opporti.</l>
<l>Fra gli orror, fra le morti</l>
<l>Cantò, lodò ne le rovine sue</l>
<l>Il nemico guerrier le prove tue.</l>
</lg>
<lg>
<l>Ben con dritta ragione,</l>
<l>Signor, ti teme il Franco, ama l'Ibero,</l>
<l>Poiché ne la milizia, almo campione,</l>
<l>Tanto mostri in pugnar senno guerriero.</l>
<l>Chi più di te contro l'eroe francese</l>
<l>L'alma Italia difese,</l>
<l>Più degni acquisti fe', più ricche palme?</l>
<l>Ben tu fra nobili alme</l>
<l>Di lauro merti inghirlandar le chiome,</l>
<l>Che di Carlo rinovi il vanto e 'l nome.</l>
</lg>
</lg>
</div2>

<div2 type="poesia">
<salute><emph>All'illustriss. sig. Fra Lelio Brancaccio, mentre navigava per mare</emph></salute>
<lg type="canzone ode">
<lg>
<l>Iva il guerrier di Colco</l>
<l>Su l'argolica nave,</l>
<l>Arando il gonfio mar con aurea prora.</l>
<l>Spumava il rotto solco,</l>
<l>Mostrando vie non conosciute ancora.</l>
<l>Aura fresca e soave</l>
<l>Facea, nel suo spirar, lieta e gioconda</l>
<l>Volar la vela, e tremolar per l'onda.</l>
</lg>
<lg>
<l>Al prezioso acquisto</l>
<l>Del peregrino arnese</l>
<l>Stava il giovine Orfeo di cetra armato;</l>
<l>Correr dietro fu visto</l>
<l>Al suo dolce cantar Zefiro alato;</l>
<l>Tranquillo il mar si rese,</l>
<l>E da gente sì forte il re de l'acque</l>
<l>Sofferse il giogo, e paziente tacque.</l>
</lg>
<lg>
<l>Su la poppa seduto,</l>
<l>Ch'era d'avorio e d'oro,</l>
<l>Si trasse il bel cantor l'eburnea lira;</l>
<l>Poi col suo plettro arguto,</l>
<l>Ch'ha forza di placar le furie e l'ira,</l>
<l>Svegliò l'ordin canoro,</l>
<l>Et in tal guisa ei consolando giva</l>
<l>Ne le fatiche sue la gente argiva.</l>
</lg>
<lg>
<l>“Animi avventurosi,</l>
<l>Che per ignoti calli</l>
<l>Nove imprese tentate e novi onori,</l>
<l>Itene generosi,</l>
<l>Senza temer de l'onde i cupi orrori.</l>
<l>Per gli ondosi cristalli</l>
<l>Sia l'opra vostra a l'ardimento eguale:</l>
<l>Chi tenta eccelse imprese a gloria sale.</l>
</lg>
<lg>
<l>Pioggia o turbine rio</l>
<l>Contra voi non s'aspetta;</l>
<l>V'è destro il cielo e la fortuna amica.</l>
<l>Non sospettate ch'io</l>
<l>Ragionando v'inganni e 'l falso dica.</l>
<l>Febo, ch'ognor mi detta</l>
<l>Quanto ragiono a voi, musico arciero,</l>
<l>Vuol che nel canto mio vi narri il vero.</l>
</lg>
<lg>
<l>Sofferite i disagi</l>
<l>Con intrepido core:</l>
<l>Che vincendo e soffrendo onor s'ottiene.</l>
<l>Non può giungere agli agi</l>
<l>Chi costante al patir prima non viene.</l>
<l>Chi semina sudore</l>
<l>Con isperanza d'acquistar vittoria,</l>
<l>Nel campo di virtù raccoglie gloria.</l>
</lg>
<lg>
<l>Sarà breve l'affanno;</l>
<l>La fatica e la noia</l>
<l>Avrà col tempo a terminarsi al fine:</l>
<l>Meta i disagi avranno,</l>
<l>Ma l'onor non avrà termine o fine.</l>
<l>Fia perpetua la gioia;</l>
<l>Già de' vostri trionfi il tempo è corto:</l>
<l>Ecco il premio vicino, eccovi il porto.</l>
</lg>
<lg>
<l>Fra gli stenti più cresce,</l>
<l>Più s'affina e s'indura</l>
<l>Nei sudor la virtù d'almo campione;</l>
<l>Più gagliardo riesce</l>
<l>Chi le sue forze a esercitar si pone.</l>
<l>Franca, forte e sicura,</l>
<l>Fra perigli di morte anima avvezza</l>
<l>La guerra incontra e la tempesta apprezza.</l>
</lg>
<lg>
<l>Animo neghittoso,</l>
<l>Che ne l'ozio marcisce,</l>
<l>Non speri aver giamai trionfo o palma.</l>
<l>Non ben gode il riposo,</l>
<l>Chi fatica non prende illustre et alma.</l>
<l>Trionfa sol chi ardisce;</l>
<l>Più dolce da la guerra esce la pace,</l>
<l>Et amica è la sorte a l'uomo audace.</l>
</lg>
<lg>
<l>Verrà dopo mille anni</l>
<l>Chi da la Grecia uscito</l>
<l>L'orgoglio domarà del mar superbo.</l>
<l>Vincitor negli affanni,</l>
<l>Con matura virtù giovine acerbo,</l>
<l>Con due colonne, ardito,</l>
<l>Porrà, solcando l'indico Oceano,</l>
<l>L'ultimo segno a l'ardimento umano.</l>
</lg>
<lg>
<l>Ma superato e vinto</l>
<l>D'ardimento e d'ingegno</l>
<l>D'un ligustico eroe sarà costui.</l>
<l>Questi da gloria spinto,</l>
<l>Tant'oltre stenderà gli abeti sui,</l>
<l>Ch'oltra l'erculeo segno</l>
<l>Scorgerà, troverà di tutti ei prima</l>
<l>Novo mar, novo mondo, e novo clima.</l>
</lg>
<lg>
<l>Simil vittoria il fato,</l>
<l>Lelio, già ti prepara;</l>
<l>Così Febo nel cor di te m'accenna.</l>
<l>Or tu sul pino alato</l>
<l>Scorri il gallico mar con lieve antenna;</l>
<l>Ecco il ciel si rischiara,</l>
<l>Ecco il mar si tranquilla, avrai vittoria:</l>
<l>“Il vello d'oro tuo sarà la gloria”.</l>
</lg>
</lg>
</div2>

<div2 type="poesia">
<salute><emph>All'illustriss. sig. D. Fabio Della Cornia. Nel ritratto della signora Leonora Barone</emph></salute>
<lg type="canzone ode">
<lg>
<l>Stava il pittor di Coo</l>
<l>Tutto intento e rivolto</l>
<l>A linear con ingegnose dita</l>
<l>De la bella Campaspo il dolce volto:</l>
<l>Eran sì vaghi i suoi profili e belli,</l>
<l>Che dal lucente Eoo</l>
<l>Parea che l'alba, in oriente uscita,</l>
<l>Gli prestasse i color, l'ombre e i pennelli;</l>
<l>E sì fiso pendea</l>
<l>Da la vaga beltà ch'innanzi avea,</l>
<l>Che 'n mirar quelle luci, uniche e sole,</l>
<l>Un'aquila parea rivolta al sole.</l>
</lg>
<lg>
<l>Sospirando mirava,</l>
<l>E mirando stupiva,</l>
<l>Di quel bel corpo ogni ben fatta parte,</l>
<l>Ch'era d'eterna man pittura viva.</l>
<l>Con sì dotto giudizio et alto ingegno</l>
<l>Il pennello ei trattava,</l>
<l>Che ciascuno in mirar l'opra de l'Arte,</l>
<l>Di Natura stimolla alto disegno;</l>
<l>Talché, dubbia e confusa</l>
<l>Da tanta grazia a meraviglia infusa,</l>
<l>Or questa, or quella in contemplar fattura,</l>
<l>Se stessa non sapea trovar Natura!</l>
</lg>
<lg>
<l>Mentre sopra la tela</l>
<l>Animava il colore,</l>
<l>Restò senza color morto nel viso;</l>
<l>Agghiacciò di paura, arse d'amore,</l>
<l>L'armi de la beltà mirando ignude.</l>
<l>Trema, sfavilla e gela</l>
<l>Di stupore e d'amor col guardo fiso;</l>
<l>Sente in petto mancar l'alta virtude.</l>
<l>Ei pinge accorto e vago,</l>
<l>E seco pinge Amor la stessa imago;</l>
<l>Ma con istil diverso e pellegrino</l>
<l>L'uno pinge nel cor, l'altro nel lino.</l>
</lg>
<lg>
<l>Dal suo lodato inganno</l>
<l>Ingannato si sente;</l>
<l>Vede d'un'ombra uscir sì vaga luce,</l>
<l>Che l'abbaglia il pensier, l'occhio e la mente.</l>
<l>Ecco poi di pittor diviene amante;</l>
<l>Fabbro del proprio danno,</l>
<l>Il suo cieco desio prende per duce;</l>
<l>E qual farfalla baldanzosa errante,</l>
<l>Corre al soave lume</l>
<l>A incenerir le semplicette piume.</l>
<l>O di fiera beltà cambio crudele,</l>
<l>Recar la morte a chi l'avviva in tele!</l>
</lg>
<lg>
<l>Mirò, posando in trono,</l>
<l>Manifesto il desio</l>
<l>Ne le luci d'Apelle il re di Pella;</l>
<l>E volto a lui, re generoso e pio,</l>
<l>Signoreggiando ancor l'interno affetto,</l>
<l>Con magnanimo dono</l>
<l>Diede al regio pittor l'efesia bella.</l>
<l>Ei solo a tant'onor fra mille eletti,</l>
<l>Premio di sua fatica,</l>
<l>Ebbe dal greco eroe la bella amica,</l>
<l>Sì bene allor da la sua man dipinta,</l>
<l>Che la vera impetrò, per far la finta.</l>
</lg>
<lg>
<l>Fabio, tu che raccogli</l>
<l>Nel petto e ne la mano</l>
<l>Nobiltà d'Alessandro e stil d'Apelle,</l>
<l>Invan ne l'opra tua fatichi, invano,</l>
<l>Se speri in premio aver costei che pingi.</l>
<l>De l'armi Amor tu spogli</l>
<l>Sol per armar sue dita eburnee e belle;</l>
<l>L'arco ne la sua man canora fingi,</l>
<l>Inaccorto consiglio:</l>
<l>Che giova l'arco a chi per arco ha 'l ciglio?</l>
<l>Ah, vuoi mostrar ch'è geminato il dardo,</l>
<l>Che t'impiaga la man, fulmina il guardo!</l>
</lg>
</lg>
</div2>

<div2 type="poesia">
<salute><emph>A monsignor Michelangelo Confetti</emph></salute>
<lg type="canzone ode">
<lg>
<l>Veste, incauto scrittor, d'Icaro il volo,</l>
<l>Di Fetonte l'ardir mostra a l'ingegno,</l>
<l>Glorioso signor, chi tenta solo</l>
<l>Di tue lodi toccar l'ultimo segno.</l>
</lg>
<lg>
<l>Cerca in picciolo giro, in brevi carte</l>
<l>De le spere serrar la mole immensa,</l>
<l>Chi con industria di poetic'arte</l>
<l>Stringer ne' carmi suoi tue glorie pensa.</l>
</lg>
<lg>
<l>Pur di tante virtù ch'in seno accogli,</l>
<l>E 'l tuo spirto real serba e rinchiude,</l>
<l>Quella solo dirò, ch'in petto accogli,</l>
<l>Da la lingua melata alta virtude.</l>
</lg>
<lg>
<l>Fama in Pindo sonò che 'l bel drappello,</l>
<l>Che dai placidi favi ambrosia fiocca,</l>
<l>Stille d'aureo licor, lucido e bello,</l>
<l>Al gran cigno dirceo piovesse in bocca.</l>
</lg>
<lg>
<l>Da tua bocca, Signor, dolce e faconda,</l>
<l>Ch'in soave parlar vince il Tebano,</l>
<l>Ne la chiesa di Dio, sacra e gioconda,</l>
<l>Hanno il nettare lor l'api d'Urbano.</l>
</lg>
<lg>
<l>Egli in trono sedendo, ove dà leggi,</l>
<l>Ove ognuno ai suoi piè tacito spira,</l>
<l>De' più nobili affar gli alti maneggi</l>
<l>Da tua lingua faconda esposti ammira.</l>
</lg>
<lg>
<l>Non sì rapido mai sciolse veloce</l>
<l>Precipizio d'umor largo torrente,</l>
<l>Come in prodiga vena, in dolce voce</l>
<l>Scende da la tua lingua onda eloquente.</l>
</lg>
<lg>
<l>Da la manna del ciel che spargi fuora,</l>
<l>E che Pito dal ciel dolce ti detta,</l>
<l>La dolcezza del nome hai preso ancora,</l>
<l>Ch'addolcisce l'udito e 'l core alletta.</l>
</lg>
<lg>
<l>Già per farne al tuo merto alma corona,</l>
<l>A tua bella virtù lucente giro,</l>
<l>L'alme rose dal ciel l'alba ti dona,</l>
<l>L'alte porpore sue prepara Tiro.</l>
</lg>
<lg>
<l>Già dal sacro pastor cinger ti veggio</l>
<l>D'ostro lucido il crin, lucido il manto,</l>
<l>Del vermiglio senato in mezzo al seggio</l>
<l>Girne al premio conforme anco il tuo vanto.</l>
</lg>
<lg>
<l>Apparecchino omai ne' subbii d'oro</l>
<l>Purpuree fila i tessitor celesti,</l>
<l>Per farne poi con immortal lavoro</l>
<l>A te, degno signor, le sacre vesti.</l>
</lg>
<lg>
<l>Mandi candido bisso il belga industre,</l>
<l>Che le nevi di Scizia al bianco eccede,</l>
<l>Per farne poscia un paragone industre</l>
<l>Al bel candor de la tua pura fede.</l>
</lg>
<lg>
<l>Da le viscere sue l'Indo t'invii</l>
<l>Del metallo del sol vena ferace,</l>
<l>Perché prodigo e largo oggi ne sii</l>
<l>A la nuda Virtù, ch'oppressa giace.</l>
</lg>
<lg>
<l>Ecco a l'ombra real che spandi intorno</l>
<l>La mia povera Musa oggi ne viene,</l>
<l>E di cruda fortuna ad onta e scorno</l>
<l>Nel tuo regio valor speranza tiene.</l>
</lg>
<lg>
<l>Tu che 'n petto romano animo augusto,</l>
<l>Et in animo augusto attico hai senno,</l>
<l>Mecenate ti mostra oggi et Augusto</l>
<l>A le musiche dee ch'onor ti fenno.</l>
</lg>
<lg>
<l>Sai che mente febea narra il futuro,</l>
<l>Che 'n poetiche note il vero intendi;</l>
<l>Tu dal mio canto in vaticinio oscuro</l>
<l>De la porpora omai l'augurio prendi.</l>
</lg>
</lg>
</div2>

<div2 type="poesia">
<salute><emph>Al Padre Casoni, canonico regolare</emph></salute>
<lg type="canzone ode">
<lg>
<l>Scendi, musica Euterpe, e lascia omai</l>
<l>De l'Olimpo stellante i sacri balli;</l>
<l>Tu che lungo i cristalli</l>
<l>De l'armonico ciel danzando vai,</l>
<l>E di stelle trapunta e d'or contesta,</l>
<l>Vaga cingi là su corona e vesta.</l>
</lg>
<lg>
<l>Mentre sveglio con l'arco oggi la lira</l>
<l>Per celebrar del gran Casoni i vanti,</l>
<l>Tu seconda i miei canti,</l>
<l>Tu gloria eterna ai miei concetti spira,</l>
<l>Tu rischiara l'ingegno e tu, simile</l>
<l>Al bell'ordine tuo, rendi il mio stile.</l>
</lg>
<lg>
<l>Ben dei tu risonar lodi sì belle,</l>
<l>E cantando inalzar spirto sì altero,</l>
<l>Che se lucido impero</l>
<l>Reggi e movi là su d'orbi e di stelle,</l>
<l>Chi più saggio di lui su quei zaffiri</l>
<l>Sa degli altri spiar gli ordini e i giri?</l>
</lg>
<lg>
<l>Ei con ali d'onor levato a volo</l>
<l>Su le rote del mondo erge l'ingegno;</l>
<l>Scorre di segno in segno,</l>
<l>E le lucide vie di polo in polo;</l>
<l>E gli arcani in mirar d'alma Natura</l>
<l>Con angusto oricalco il ciel misura.</l>
</lg>
<lg>
<l>Qual pianeta è là su chiuso e celato</l>
<l>Ch'egli aperto non miri alto e lucente?</l>
<l>Là con occhio di mente</l>
<l>Scorge quanto nel ciel registra il fato,</l>
<l>E sagace indovin d'opre future,</l>
<l>Legge a lettere d'or l'altrui venture.</l>
</lg>
<lg>
<l>Per li gradi de l'aria ascende e scende,</l>
<l>Gli elementi divisa, i siti e i lochi,</l>
<l>Mira i celesti fochi,</l>
<l>Qual benigno e qual reo nel ciel risplende,</l>
<l>E di Febo osservando il moto e 'l lume,</l>
<l>Glorioso et invitto alza le piume.</l>
</lg>
<lg>
<l>Com'esali il vapor, s'induri il gelo,</l>
<l>Si distilli la pioggia e rompa il tuono,</l>
<l>Sorga il lampo, esca il suono,</l>
<l>Iri bella si pinga arco del cielo,</l>
<l>Si condensi la nube e spiri il vento,</l>
<l>Luminoso contempla, ammira intento.</l>
</lg>
<lg>
<l>Chi può dir come poi, soavi e belli,</l>
<l>Ne la bocca melata esprima i detti,</l>
<l>Come desti gli affetti,</l>
<l>Signoreggi le voglie e i cor rubelli?</l>
<l>E con prodiga vena, alma e faconda,</l>
<l>Versi miel, piova ambrosia, oro diffonda.</l>
</lg>
<lg>
<l>De l'interno splendor nunzia verace</l>
<l>È la regia beltà ch'ei mostra fuora;</l>
<l>Gravità ch'innamora,</l>
<l>Maestà che diletta, orror che piace,</l>
<l>Placidezza ch'alletta, amor ch'invita,</l>
<l>Ne l'augusta sembianza allegro addita.</l>
</lg>
<lg>
<l>In sua fronte reale, ove sereno</l>
<l>Signorili pianeti aprono il riso,</l>
<l>Giove mirasi assiso,</l>
<l>Di venusta allegria vago e ripieno;</l>
<l>Grazioso così, che 'n lui rivolto,</l>
<l>Tu dubbioso non sai s'è cielo o volto.</l>
</lg>
<lg>
<l>Veste olandico lin, candido vello,</l>
<l>Come in stola di neve angel s'asconde;</l>
<l>Lino, che sciolto in onde,</l>
<l>Serpe in tremole pieghe, orlato e bello,</l>
<l>E qual vetro che rosa o perla accoglia,</l>
<l>La bianchezza del cor mostra a la spoglia.</l>
</lg>
<lg>
<l>Cigno forsi è costui, che 'n bianche piume</l>
<l>Dal celeste Aganippe aperse l'ali,</l>
<l>Per far fede ai mortali</l>
<l>De l'eterna armonia del sommo Nume;</l>
<l>O qual alba novella aprendo il giorno,</l>
<l>Ha di gigli intessuto abito adorno.</l>
</lg>
<lg>
<l>Ben lo spirto di Paolo in lui si scorge,</l>
<l>Voce e tromba di Dio, che desta il mondo</l>
<l>Dal letargo profondo,</l>
<l>Qualor per dritta via l'anime scorge,</l>
<l>E de' libri scorrendo i campi immensi</l>
<l>Spiega, sacro orator, mistici sensi.</l>
</lg>
<lg>
<l>Serba in giovine età maturo senno,</l>
<l>Come sorge in april canuto il giglio;</l>
<l>Vecchio è sol nel consiglio.</l>
<l>A dar legge ad altrui basta col cenno,</l>
<l>E al governo de' suoi custode eletto,</l>
<l>Giunge a somma bontà senno perfetto.</l>
</lg>
<lg>
<l>Tal senile prudenza in lui si scopre</l>
<l>D'inudito saper, d'ingegno e d'arte;</l>
<l>E sì belli comparte</l>
<l>De la mente i pensier, gli studi e l'opre,</l>
<l>Che potrebbe, nocchier prudente e grave,</l>
<l>De la Chiesa di Dio guidar la nave.</l>
</lg>
<lg>
<l>Ma gli onor prolungando e i degni pregi,</l>
<l>Miro tarda al suo merto uscir fortuna.</l>
<l>Deh!perché non raduna</l>
<l>Da le sacre murici i ricchi fregi,</l>
<l>Perché premio dovuto e degno al fine</l>
<l>Gl'incoroni la fronte e cinga il crine?</l>
</lg>
<lg>
<l>Senza porpora ancor, pomposa e vaga,</l>
<l>Porporato signor d'ognun si stima:</l>
<l>Dignità che sublima</l>
<l>Più meritar che conseguir s'appaga.</l>
<l>E vie più che di bisso e d'ostro e d'oro</l>
<l>Ha di belle virtù ricco lavoro.</l>
</lg>
<lg>
<l>Ben famoso trofeo mostra a l'insegna</l>
<l>Cinta d'alto valor rocca sublime,</l>
<l>Che con merlate cime</l>
<l>A varcar da la terra al ciel n'insegna,</l>
<l>E del tempo acquistando alta vittoria,</l>
<l>Si solleva a le sfere, alza a la gloria.</l>
</lg>
<lg>
<l>Casa d'alto valor, pregiato nido</l>
<l>Di bontà, di virtù sembra il suo petto;</l>
<l>Torre di casto affetto,</l>
<l>Contra il senso rubel riparo fido,</l>
<l>Stanza d'alto saper, reggia famosa,</l>
<l>Edificio sublime, aula pomposa.</l>
</lg>
<lg>
<l>Di sue tante virtù giamai chi puote</l>
<l>L'alta somma ridir largo e diffuso?</l>
<l>Ecco muto e confuso,</l>
<l>Lascio in mezzo al cantar tronche le note.</l>
<l>Musa, ancor tu de le sue glorie al vanto,</l>
<l>S'abbagliarti non vuoi, da' freno al canto.</l>
</lg>
</lg>
</div2>

<div2 type="poesia">
<salute><emph>Al fiume Sebeto. Per la fontana del sig. Francesco Nardilli</emph></salute>
<lg type="canzone ode">
<lg>
<l>Fiumicello vezzoso,</l>
<l>Che con passo lucente</l>
<l>Fuor d'un seno petroso</l>
<l>Con bel roco vagir spunti nascente,</l>
<l>E discorrendo in tortuosi errori,</l>
<l>Stampi in mezzo le piagge orme di fiori.</l>
</lg>
<lg>
<l>Movi il piè susurrante,</l>
<l>Peregrin fuggitivo,</l>
<l>E nel corso tremante</l>
<l>Sei di posar nel proprio letto schivo,</l>
<l>E girevole e torto in vari modi</l>
<l>Col tuo lubrico dente i sassi rodi.</l>
</lg>
<lg>
<l>Qual coppiero gentile,</l>
<l>Dentro vaso d'argento</l>
<l>A la corte d'aprile</l>
<l>Somministri da ber, gelido e lento;</l>
<l>E qual musico bel tra pietra e pietra</l>
<l>Del tuo vivo cristal suoni la cetra.</l>
</lg>
<lg>
<l>Sei tu povero d'onde,</l>
<l>Ma ben ricco di pregi,</l>
<l>Et angusto di sponde,</l>
<l>Il nome augusto hai d'onorati fregi;</l>
<l>E benché umil per le campagne corri,</l>
<l>Per le penne di cigni altero scorri.</l>
</lg>
<lg>
<l>Nel bell'Orto Reale,</l>
<l>Che fa scorno a l'Eliso,</l>
<l>Per occulto canale,</l>
<l>Compartito in più rivi entri diviso.</l>
<l>E per opra de l'arte, argenti molli,</l>
<l>Disdegnando la terra, al cielo estolli.</l>
</lg>
<lg>
<l>Ivi, limpido e bello,</l>
<l>Colorando i bei campi</l>
<l>Con argenteo pennello,</l>
<l>Mille forme di fior dipingi e stampi.</l>
<l>E gorgogliando entro marmoree conche,</l>
<l>Par che mostri parlar, ma in voci tronche.</l>
</lg>
<lg>
<l>Passi tacito poi</l>
<l>A le mura beate,</l>
<l>Ove, seggio d'eroi,</l>
<l>La Sirena inalzò l'alma cittate:</l>
<l>Et in mezzo le vie più illustri e conte</l>
<l>Per diletto d'altrui fai più d'un fonte.</l>
</lg>
<lg>
<l>Giungi al tetto onorato</l>
<l>Del mio caro Nardillo,</l>
<l>E da piombo forato,</l>
<l>Prigioniero vagante, esci tranquillo,</l>
<l>E con tremola fuga e dolce suono</l>
<l>Fai di specchi cadenti un regio trono.</l>
</lg>
<lg>
<l>Qui tra marmi spiranti,</l>
<l>Ch'han silenzio facondo,</l>
<l>Versi piogge stillanti</l>
<l>D'argentato licor, Giove secondo;</l>
<l>E di ricco tesor largo e ripieno,</l>
<l>Mille pesci guizzar ti vedi in seno.</l>
</lg>
<lg>
<l>Qui con tremole ampolle</l>
<l>Par che placido balli</l>
<l>Fuor d'un picciolo colle,</l>
<l>Che con arte s'incurva entro due valli;</l>
<l>Et in ruvida sì, ma vaga cote,</l>
<l>Formi in dolce cader lubriche rote.</l>
</lg>
<lg>
<l>Qui son musiche corde</l>
<l>Le tue linfe cadenti,</l>
<l>Onde lieto e concorde</l>
<l>Traggi roca armonia di bassi accenti,</l>
<l>Che lusinga l'udito e fa che l'alma</l>
<l>Da le cure maggior sgravi la salma.</l>
</lg>
<lg>
<l>Tu, qualora cantando</l>
<l>Il tuo dotto signore</l>
<l>Va con l'arco temprando</l>
<l>Ne la lira gentil fila canore,</l>
<l>Qual Castalio novel ti vedi intorno,</l>
<l>Col drappel de le Muse, il dio del giorno.</l>
</lg>
<lg>
<l>Deh!se stanco egli brama</l>
<l>Al suo corpo riposo,</l>
<l>E nel letto richiama</l>
<l>Ai suoi lumi talor sonno gioioso</l>
<l>In pacifico oblio, mentre dispensi</l>
<l>Il tuo limpido umor, lega i suoi sensi.</l>
</lg>
</lg>
</div2>

<div2 type="poesia">
<salute><emph>Al sig. Francesco Anello Crolio.</emph></salute>
<head><emph>Che la gloria de' poeti consista in far canti di benedizioni a Dio</emph></head>
<lg type="canzone ode">
<lg>
<l>Fugge com'ombra al sole,</l>
<l>Crolio, la nostra vita, e l'uomo insano,</l>
<l>Intento a fabricar superbi tetti,</l>
<l>Fa di porfidi eletti</l>
<l>Superba loggia alzar, pomposa mole.</l>
<l>Edificio sovrano</l>
<l>Che val, che giova altrui, se contra l'armi</l>
<l>Del tempo e de l'oblio cadono i marmi?</l>
</lg>
<lg>
<l>Folle e vana struttura</l>
<l>E di dedala man machina illustre,</l>
<l>I marmi ad eternar forza non hanno.</l>
<l>Ripararsi in tal danno</l>
<l>Chi si vantò giamai tra ricche mura?</l>
<l>Erga pur mole industre,</l>
<l>Che con irato e formidabil telo</l>
<l>Sempre i tetti maggior fulmina il cielo.</l>
</lg>
<lg>
<l>Non s'arresta la morte</l>
<l>Con riverente piè, dove rimira</l>
<l>Pomposo albergo et ingemmato soglio;</l>
<l>Con insolente orgoglio</l>
<l>Sprezzando va le riverite porte.</l>
<l>Calca porpora assira,</l>
<l>E le più venerabili corone</l>
<l>Con tirannico piè sotterra pone.</l>
</lg>
<lg>
<l>Io che vedo il mio stato</l>
<l>Da fortuna ristretto in breve giro,</l>
<l>Non cerco alzar da terra aule pompose,</l>
<l>Moli ricche e fastose,</l>
<l>E le mura vestir d'abito aurato.</l>
<l>Né ovunque i lumi aggiro,</l>
<l>Pronti a' miei cenni, ubidienti e belle,</l>
<l>Mi veggio intorno andar paggi e donzelle.</l>
</lg>
<lg>
<l>Di chi vien, di chi parte</l>
<l>Ricca soglia non ho calcata e cinta:</l>
<l>Pompa ch'è vanità, gloria ch'è vile,</l>
<l>Signoria ch'è servile,</l>
<l>Diletto che delitto altrui comparte,</l>
<l>Luce ch'è un'ombra finta,</l>
<l>Lode che biasmo apporta, onor ch'è salma,</l>
<l>Ricchezza al fin ch'è povertà de l'alma.</l>
</lg>
<lg>
<l>Né di mirre odorate</l>
<l>Fo gli altari fumanti al ciel devoto,</l>
<l>Perché di ricche merci alato pino</l>
<l>M'invii lieto il destino,</l>
<l>Scampando intatto fuor da l'onde irate.</l>
<l>Questo solo è il mio voto:</l>
<l>Che mi lasci goder, mentre a Lui piace,</l>
<l>Con le musiche Ninfe aura di pace.</l>
</lg>
<lg>
<l>O se 'l cielo benigno</l>
<l>Arride ai voti miei ch'io spargo ai venti,</l>
<l>Io d'impudico amor, ch'i sensi opprime,</l>
<l>Non tesserò più rime,</l>
<l>Ma in riva del Giordano, alato cigno,</l>
<l>Spargerò sacri accenti,</l>
<l>E cercarò, di penitenza al fonte,</l>
<l>Sol di palme idumee cinger la fronte.</l>
</lg>
<lg>
<l>Solo al Cielo si deve</l>
<l>Sacrare il plettro et offerir la tromba.</l>
<l>Erra colui ch'idolatrando, stolto,</l>
<l>Si fa per nume un volto,</l>
<l>Ch'è un lampo di beltà fallace e breve,</l>
<l>E dentro cieca tomba</l>
<l>In cenere disciolta, in terra umile,</l>
<l>Fia d'immondi animal pastura vile.</l>
</lg>
<lg>
<l>Consacrate, o poeti,</l>
<l>I vostri carmi a Dio; lasciate intanto</l>
<l>Più voi di celebrar gl'idoli vostri</l>
<l>Con disonesti inchiostri:</l>
<l>I casti profanate almi laureti.</l>
<l>Non ha purgato il canto</l>
<l>Chi non ha puro il cor, suono ha discorde</l>
<l>Chi del poeta ebreo non ha le corde.</l>
</lg>
</lg>
</div2>

<div2 type="poesia">
<head><emph>Alla Natività del Signore</emph></head>
<lg type="canzone ode">
<lg>
<l>Era l'aspra stagione</l>
<l>Ch'incatena la fonte, inceppa il fiume,</l>
<l>E rigore a le membra et ozio apporta.</l>
<l>Mormorava Aquilone,</l>
<l>Ch'a l'eolia spelonca apre la porta,</l>
<l>E de l'artica face adombra il lume.</l>
<l>Uscia di nevi armato in campo altiero</l>
<l>L'iperboreo guerriero,</l>
<l>E crollando con impeto le selve,</l>
<l>Fea tremar di paura uomini e belve.</l>
</lg>
<lg>
<l>Quando l'ebrea donzella,</l>
<l>Che nel grembo chiudea l'Autor del mondo,</l>
<l>Per le rupi giudee facea camino.</l>
<l>Va tributaria ancella</l>
<l>Per ubidir l'imperador latino,</l>
<l>Ch'allor reggea de l'universo il pondo;</l>
<l>Per inospiti vie l'ore trapassa</l>
<l>E travagliata e lassa,</l>
<l>Senza trovar nel viaggiar riposo;</l>
<l>Seco al fianco venia l'amato sposo.</l>
</lg>
<lg>
<l>Ma dopo lunghi affanni</l>
<l>Sostenuti in andar, la coppia umile</l>
<l>Cerca dar posa al piè, ristoro al petto.</l>
<l>Scosso e roso dagli anni</l>
<l>Scorge un povero albergo, un rozzo tetto,</l>
<l>Ch'è di vili giumenti antro e covile.</l>
<l>Mostra d'ellera torta il sasso duro</l>
<l>Incortinato il muro,</l>
<l>E fa veder de' pavimenti a scorno</l>
<l>Di sue rustiche paglie il suolo adorno.</l>
</lg>
<lg>
<l>In tal rozza dimora</l>
<l>Cerca trovar riparo incontro al verno,</l>
<l>Dopo lungo patir per duro calle.</l>
<l>Qui la mistica Aurora</l>
<l>Di notte partorisce il Sole eterno.</l>
<l>Giace il Re delle stelle entro le stalle;</l>
<l>Si restringe l'Immenso in breve sito,</l>
<l>Termine ha l'Infinito,</l>
<l>L'Impassibil patisce, e in poche fasce</l>
<l>L'Increato e l'Eterno in tempo nasce.</l>
</lg>
<lg>
<l>Sospirosa e pensosa,</l>
<l>Ricorre al ciel Maria col cor rivolto,</l>
<l>E de l'inopia sua chiede consiglio.</l>
<l>Ne la pietà dubbiosa</l>
<l>Non sa dove posar l'ignudo Figlio;</l>
<l>Troppo frale difesa è il fieno incolto,</l>
<l>Troppo il verno risorge armato e crudo.</l>
<l>Per non vederlo ignudo,</l>
<l>Si scioglie da la testa il bianco velo</l>
<l>E ne forma la fascia al Re del cielo.</l>
</lg>
<lg>
<l>E voi, superbi e folli,</l>
<l>Di tanta povertà non arrossite?</l>
<l>Voi che seriche fasce e sculti legni,</l>
<l>Che letti agiati e molli</l>
<l>Prestate ai vostri pargoletti pegni,</l>
<l>Far tanto fasto ambiziosi ardite?</l>
<l>E 'l gran Re di Natura a giacer prende</l>
<l>Dentro lacere bende?</l>
<l>Ahi, quanto duro è il cor che non si frange</l>
<l>E intenerito da pietà non piange!</l>
</lg>
<lg>
<l>Quel Monarca immortale,</l>
<l>Che 'n su l'Olimpo in maestà risiede</l>
<l>E calca sotto i piè la Luna e 'l Sole,</l>
<l>Ch'inegualmente eguale</l>
<l>Tempra questa del ciel rotante mole,</l>
<l>Giacer dentro un tugurio oggi si vede.</l>
<l>Non trova ai sonni suoi morbida piuma;</l>
<l>Fra il rigor de la bruma,</l>
<l>Prima ch'ad altra età più ferma passi,</l>
<l>S'avvezza infante a dimorar tra sassi.</l>
</lg>
<lg>
<l>Chi di vario colore,</l>
<l>Chi di piume vestio gli augelli alati,</l>
<l>Per coprirsi or non ha fasce conteste:</l>
<l>Trema di freddo algore</l>
<l>Chi sfavilla d'amor puro e celeste.</l>
<l>Riscaldatelo voi, spirti beati.</l>
<l>Spìccati di là su dal proprio loco,</l>
<l>Velocissimo foco,</l>
<l>E con dolce virtù, fervida e calda,</l>
<l>Al Bambino Signor le membra scalda.</l>
</lg>
<lg>
<l>Dentro povera culla</l>
<l>Il gran Verbo divin balbo vagisce,</l>
<l>E del ciel l'allegrezza in terra geme.</l>
<l>O sacrata fanciulla,</l>
<l>Chi può dir la pietà che 'l cor ti preme,</l>
<l>Mentre in mezzo al rigor che 'l verno unisce,</l>
<l>Il tuo picciolo pegno esposto miri?</l>
<l>Mi rispondi e sospiri:</l>
<l>“Fagli cuna del petto, or che ti lece;</l>
<l>Per capir nel tuo cor, picciol si fece.</l>
</lg>
<lg>
<l>Non temer di sua mano,</l>
<l>Che dal ciel fulminò gli empi Giganti,</l>
<l>Onde il Baratro ancor fuma e sfavilla.</l>
<l>Pargoletto et umano,</l>
<l>Ha 'l mio tenero parto alma tranquilla,</l>
<l>Vieni al volto di lui sicuro avanti;</l>
<l>Ei punirti non può, quantunque voglia:</l>
<l>In sì candida spoglia</l>
<l>Ha ligate le man, ligati i piedi;</l>
<l>Prigionier tra le fasce oggi no 'l vedi?”.</l>
</lg>
<lg>
<l>Ma ligato et avvinto</l>
<l>Da l'antico servaggio il mondo scioglie,</l>
<l>Che di rigida morte era seguace.</l>
<l>E vincitor, non vinto,</l>
<l>Porta guerra a l'Inferno, a l'uomo pace;</l>
<l>Gigantesco vigor Bambino accoglie</l>
<l>E ne la povertà trionfa invitto;</l>
<l>Mansueto et afflitto,</l>
<l>Tal signoria, tal maestà riserba,</l>
<l>Che si fa d'un presepe aula superba.</l>
</lg>
<lg>
<l>Ceda l'alta vittoria</l>
<l>Ch'Alcide riportò con man di latte,</l>
<l>Strangolando le serpi acerbo infante,</l>
<l>A la palma, a la gloria,</l>
<l>Onde il nato Messia trionfa amante.</l>
<l>Ei l'Inferno e la morte a terra abbatte,</l>
<l>E sul terreno a superar s'avvezza</l>
<l>Dei disagi l'asprezza,</l>
<l>Assai più che non fece Ercol riposto</l>
<l>Su lo scudo paterno al vento esposto.</l>
</lg>
<lg>
<l>Cangia stato Natura,</l>
<l>Muta gli ordini suoi l'ampio universo,</l>
<l>Corre balsamo il rivo e latte il fonte;</l>
<l>Sparsa d'alma verdura</l>
<l>Si rinova la terra et orna il monte,</l>
<l>E di freschi smeraldi intorno asperso,</l>
<l>Sembra un Argo fiorito il colle aprico;</l>
<l>Sorta dal cespo antico,</l>
<l>Per vagheggiar l'inaspettata festa,</l>
<l>Stupefatta la rosa alza la testa.</l>
</lg>
<lg>
<l>Rota sferica lampa,</l>
<l>Vicesol de la notte oggi la luna:</l>
<l>Dissipate le nubi e l'ombre rotte,</l>
<l>Così fulgida avvampa</l>
<l>Che fa dubbio ad altrui s'è giorno o notte.</l>
<l>Eserciti di stelle in campo aduna,</l>
<l>E con pennel di luminoso argento</l>
<l>Geminando ornamento,</l>
<l>Come vago pittor che 'n tela finge,</l>
<l>A la bianca allegrezza il manto pinge.</l>
</lg>
<lg>
<l>Luminoso corriero,</l>
<l>Che le glorie di Dio narra col canto,</l>
<l>Dal Paradiso invia l'alto Monarca;</l>
<l>Più che 'l vento leggiero</l>
<l>Con auree piume il ciel rapido varca;</l>
<l>Il baleno, il pensier veloce tanto</l>
<l>Nel suo corso non è; scorre i cristalli</l>
<l>Giù per gli eterei calli,</l>
<l>E nel passar che fa, pomposo e grande,</l>
<l>Di qua raggi e di là semina e spande.</l>
</lg>
<lg>
<l>Vigilavano a punto</l>
<l>Gli abitator de' palestini campi,</l>
<l>Che cura avean di custodir le greggi,</l>
<l>Quando apparve in un punto</l>
<l>L'alato messaggier de' sommi seggi;</l>
<l>Stupìo ciascun vedendo i sacri lampi,</l>
<l>Si smarrì, s'abbagliò, muto divenne,</l>
<l>Et ei su l'auree penne</l>
<l>Bilanciandosi in aria e in mezzo i venti</l>
<l>Fe' le nubi sonar con questi accenti:</l>
</lg>
<lg>
<l>“Animi semplicetti,</l>
<l>Sollevate le menti, alzate i cori;</l>
<l>Giunta al fin del desio la speme ergete,</l>
<l>A gran ventura eletti</l>
<l>In tal secolo d'or dal ciel voi siete;</l>
<l>Siano lungi da voi dubbi timori,</l>
<l>Gloria, pace, allegrezza a voi riporto;</l>
<l>Sù, prendete conforto:</l>
<l>Da le genti il Messia tanto aspettato</l>
<l>Per condurvi a le stelle in terra è nato”.</l>
</lg>
<lg>
<l>Sì disse, e poi veloce</l>
<l>Si dileguò con invisibil volo</l>
<l>Per li campi del ciel vaghi et immensi.</l>
<l>A l'angelica voce</l>
<l>Resta attonito il cor, stupido i sensi</l>
<l>De la rustica gente il fido stuolo.</l>
<l>E già per adorar lieto s'invia</l>
<l>Il Bambino Messia;</l>
<l>Già fa sentir ne l'allegrezza arguti</l>
<l>Flauti, naccheri, pive, arpe e leuti.</l>
</lg>
<lg>
<l>Giunto a l'umil capanna,</l>
<l>Ove Dio pargoleggia in mezzo al fieno,</l>
<l>Devoto ogni pastor chino l'adora;</l>
<l>Chi gli offre miel, chi manna,</l>
<l>Chi lo bacia e lusinga e stringe in seno,</l>
<l>Chi canta al sonno suo nenia canora,</l>
<l>Chi da la greggia porta un bianco agnello,</l>
<l>Chi dona un pinto augello,</l>
<l>E chi tal povertà mira e discopre,</l>
<l>Che si spoglia la veste e Dio ne copre.</l>
</lg>
</lg>
</div2>

<div2 type="poesia">
<head><emph>La Salutazione Angelica. Opera Dramatica del sig. N. N.</emph></head>
<lg type="canzone ode">
<lg>
<l>Vesti, Polinnia bella,</l>
<l>I coturni d'argento e l'ali d'oro,</l>
<l>E qual tremola stella</l>
<l>Scendi dal sommo coro,</l>
<l>Qui dove altero e lieto</l>
<l>Mormorando ti chiama oggi il Sebeto.</l>
</lg>
<lg>
<l>Qui vienne, ove udirai</l>
<l>Spirto eletto dal ciel levarsi a gloria,</l>
<l>Qui tra scene udirai</l>
<l>Religiosa istoria,</l>
<l>Che fra cigni più degni</l>
<l>Dilettando le menti erge gl'ingegni.</l>
</lg>
<lg>
<l>Ei con atti devoti</l>
<l>Sa i costumi avanzar d'Argo e d'Atene,</l>
<l>Rendere i cieli immoti,</l>
<l>Fermar l'aure serene,</l>
<l>E con placidi detti</l>
<l>Può, canoro Proteo, cangiar gli affetti.</l>
</lg>
<lg>
<l>Spiega fervid'amante</l>
<l>De la vergine ebrea l'ardente zelo,</l>
<l>Quando supplice orante</l>
<l>Volgea suoi prieghi al cielo,</l>
<l>E di grazie ripieno</l>
<l>L'infinito restrinse entro il suo seno.</l>
</lg>
<lg>
<l>Ecco dal cielo immenso</l>
<l>Di cherubica luce alto messaggio;</l>
<l>Per farsi oggetto al senso,</l>
<l>Veste il bel crin d'un raggio,</l>
<l>Che qual lucida sferza</l>
<l>Su la neve del collo ondeggia e scherza.</l>
</lg>
<lg>
<l>Apre gli occhi in due stelle,</l>
<l>Stampa l'iridi sue sopra due cigli;</l>
<l>Fresche rose novelle,</l>
<l>Puri e candidi gigli</l>
<l>In un misto confonde</l>
<l>E ne forma le guance alme e gioconde.</l>
</lg>
<lg>
<l>Di rubino compone</l>
<l>Ne la bocca gentil le ricche mura,</l>
<l>Poi vi fa due corone</l>
<l>D'imperlata orditura,</l>
<l>Ove dolce odorato</l>
<l>Trova il moto la lingua, e varco il fiato.</l>
</lg>
<lg>
<l>Bianca stola d'argento</l>
<l>Di più soli trapunta usa per manto;</l>
<l>Leve poi più che 'l vento</l>
<l>Parte dal coro santo;</l>
<l>Tratta l'aure vitali,</l>
<l>Con soave agitar battendo l'ali.</l>
</lg>
<lg>
<l>Ecco drizza il bel volo,</l>
<l>U' l'antico Idumeo bagna il Giordano:</l>
<l>Qui, luminoso e solo,</l>
<l>Ferma il volo soprano,</l>
<l>E 'l bel tetto poi mira,</l>
<l>In cui vergine santa al ciel sospira.</l>
</lg>
<lg>
<l>L'ampie mura trapassa,</l>
<l>E qual raggio per vetro entra repente;</l>
<l>Ove scorre, ove passa,</l>
<l>Rende l'aria lucente;</l>
<l>Suona il tetto entro e fuori</l>
<l>Di celeste armonia ch'inebria i cori.</l>
</lg>
<lg>
<l>A la Vergine sposa</l>
<l>Riverente s'abbassa, umil s'inchina;</l>
<l>A la mistica Rosa</l>
<l>Stilla manna divina,</l>
<l>Et apporta giocondo</l>
<l>In un saluto la salute al mondo.</l>
</lg>
<lg>
<l>Questo angelico avviso,</l>
<l>Che svelò sì profondo alto mistero,</l>
<l>Volgendo il pianto in riso,</l>
<l>Spiega cantor primiero</l>
<l>Fra celeste drappello,</l>
<l>In drammatico stil cigno sì bello.</l>
</lg>
<lg>
<l>Musa, questi è ben degno</l>
<l>Fra' serafici spirti essere accolto;</l>
<l>Angel parmi a l'ingegno,</l>
<l>Al dir purgato e colto:</l>
<l>Non può, non sa fra noi</l>
<l>Narrar lingua mortal celesti eroi.</l>
</lg>
</lg>
</div2>

<div2 type="poesia">
<salute><emph>Al P. Maestro Solera agostiniano.</emph></salute>
<head><emph>La Santissima Eucaristia</emph></head>
<lg type="canzone ode">
<lg>
<l>Canta, vergine Clio,</l>
<l>Il mistero sacrato,</l>
<l>Che 'l gran Verbo umanato</l>
<l>Ne la cena solenne a l'uomo aprio;</l>
<l>Rendi il canto purgato,</l>
<l>Che non può, che non sa, tra nebbie oscuro,</l>
<l>Dir celeste mistero animo impuro.</l>
</lg>
<lg>
<l>Tu l'angelica penna,</l>
<l>Tu l'inchiostro divino</l>
<l>Dammi, o Sole d'Aquino,</l>
<l>La mente illustra e l'intelletto impenna.</l>
<l>Ben tu candido e fino</l>
<l>In me render potrai l'ingegno e 'l canto,</l>
<l>Che la luce del sol porti nel manto.</l>
</lg>
<lg>
<l>Già per render compita</l>
<l>Ogni antica figura</l>
<l>Il gran Re di Natura</l>
<l>Si fece a l'alme estinte esca di vita:</l>
<l>Portò fra l'ombra oscura</l>
<l>Sì chiara luce e sì pomposa intorno,</l>
<l>Che la notte restò tinta di scorno.</l>
</lg>
<lg>
<l>Ceda il lauto convito,</l>
<l>Che l'egizia famosa</l>
<l>Sovra mensa pomposa</l>
<l>Fece in Canopo al suo real marito,</l>
<l>Appo quest'amorosa</l>
<l>Cena, che fe' ne la terrena mole</l>
<l>Ai discepoli suoi l'eterno Sole.</l>
</lg>
<lg>
<l>Ivi augusta reina</l>
<l>Diede al nobil romano</l>
<l>Con generosa mano</l>
<l>Perla d'alto valor, candida e fina;</l>
<l>E qui l'Autor Sovrano,</l>
<l>Mentre l'alme a la cena invita e sprona,</l>
<l>Del suo corpo la perla in cibo dona.</l>
</lg>
<lg>
<l>Pane vivo e vitale,</l>
<l>Che da l'empireo trono</l>
<l>A noi vien dato in dono;</l>
<l>Ben par del greco eroe l'asta fatale:</l>
<l>Vita riporta al buono,</l>
<l>Ma nel gustarlo poi con varia sorte</l>
<l>Ad un'anima rea cagiona morte.</l>
</lg>
<lg>
<l>Liberale ai fedeli</l>
<l>Si divide e comparte,</l>
<l>Né si scema o si parte;</l>
<l>E scende a noi senza partir da' cieli;</l>
<l>Sta tutto in ogni parte,</l>
<l>Tanto è in un quanto in mille, o molto o poco;</l>
<l>E senza loco in ogni loco ha loco.</l>
</lg>
<lg>
<l>Tripartito et inciso</l>
<l>Da ministro innocente,</l>
<l>Sotto il bianco accidente,</l>
<l>Per divina virtù resta indiviso.</l>
<l>Così puro e lucente</l>
<l>Appar là su ne la celeste mole</l>
<l>Distinto il raggio et indiviso il sole.</l>
</lg>
<lg>
<l>Con ingegno profondo</l>
<l>Il sicano architetto</l>
<l>In compendio ristretto</l>
<l>Chiuse in sferica palla intero un mondo;</l>
<l>Con lavor più perfetto</l>
<l>In questo sacro pan raccolto io miro</l>
<l>L'Infinito e l'Immenso in breve giro.</l>
</lg>
<lg>
<l>Fu dal greco Timante</l>
<l>Dipinto il mesto argivo</l>
<l>Pallido e semivivo,</l>
<l>Di pianto e di cordoglio ombra spirante;</l>
<l>Ma poi sì vero e vivo</l>
<l>Non potendo mostrar l'interno zelo,</l>
<l>Ove l'arte non giunse, ombrò col velo.</l>
</lg>
<lg>
<l>Ecco il Pittor sovrano,</l>
<l>Che 'l simulacro espresso</l>
<l>Dona a noi di se stesso</l>
<l>Con increata et invisibil mano;</l>
<l>O mirabil eccesso:</l>
<l>Non bastando a spiegar l'affetto intenso,</l>
<l>Dentro candido vel s'asconde al senso!</l>
</lg>
<lg>
<l>Stava regia donzella</l>
<l>Tra 'l suo tenero sposo</l>
<l>E tra 'l padre amoroso</l>
<l>Ne la partenza sua dubbiosa e bella:</l>
<l>Poi con atto pietoso</l>
<l>Avendo a l'uno e a l'altro il cor diviso,</l>
<l>Tirò la benda e si coperse il viso.</l>
</lg>
<lg>
<l>Posto fra dubbie squadre</l>
<l>Di pietate e d'amore,</l>
<l>Vedeasi il Redentore</l>
<l>Tirar da l'uomo e richiamar dal Padre:</l>
<l>Combattuto nel core,</l>
<l>Ora a la terra et ora al ciel rivolto,</l>
<l>Si cala il velo e si nasconde il volto.</l>
</lg>
<lg>
<l>Sopra sterili monti</l>
<l>Al famelico Ebreo</l>
<l>Dolce manna cadeo</l>
<l>Da' sempiterni e luminosi fonti;</l>
<l>Manna che poi si feo</l>
<l>Quanto d'alto sapor l'arte condisce,</l>
<l>E la gola bramosa ama e gradisce.</l>
</lg>
<lg>
<l>Più soave e più grato,</l>
<l>Prezioso licore</l>
<l>Pasce un devoto core</l>
<l>Che vien di fede a tal convito armato.</l>
<l>O sovrano stupore!</l>
<l>Quante grazie il Fattor là su dispensa,</l>
<l>Dona questa fra noi mistica mensa.</l>
</lg>
<lg>
<l>Qui stupite, o mortali,</l>
<l>Adorate e credete,</l>
<l>Riverite e tacete,</l>
<l>Che troppo siete a tanta luce frali.</l>
<l>A la fede correte:</l>
<l>Qui Dio nascoso in sua virtù s'ammira,</l>
<l>Quel che l'occhio non può la fede mira.</l>
</lg>
</lg>
</div2>

<div2 type="poesia">
<head><emph>All'orazione</emph></head>
<lg type="canzone ode">
<lg>
<l>O lusinga soave,</l>
<l>Che de l'alto Signor l'orecchio alletti,</l>
<l>Stral che pungi e diletti,</l>
<l>Suon che placido e grave</l>
<l>Fai sì bella armonia d'alti lamenti,</l>
<l>Che 'l divino furor dolce addormenti.</l>
</lg>
<lg>
<l>Sei de' cori a Dio cari</l>
<l>Contro il fiero nemico arme potente,</l>
<l>Scudo che l'innocente</l>
<l>Contro i colpi ripari,</l>
<l>Ostia d'amor ch'innamorata e fida</l>
<l>Mandi incenso che parla, odor che grida.</l>
</lg>
<lg>
<l>Sei quell'aurea catena,</l>
<l>Che l'eterna bontà leghi parlando,</l>
<l>Quella sacra Sirena,</l>
<l>Che dai vita cantando,</l>
<l>E con estasi bella e dolce oblio</l>
<l>Ne fai morti a la terra e vivi a Dio.</l>
</lg>
<lg>
<l>Sei quel parto d'amore,</l>
<l>Che nel cupo tacer più dolce nasci,</l>
<l>Che di pace ti pasci,</l>
<l>Ch'hai la culla nel core,</l>
<l>E con vagiti spiritosi e vivi,</l>
<l>Penetrando le sfere, al cielo arrivi.</l>
</lg>
<lg>
<l>Quella pura colomba,</l>
<l>Che ne l'arca del cor la pace apporti,</l>
<l>Quella mistica tromba,</l>
<l>Che risvegli anco i morti,</l>
<l>Che dal mondo inudita al cielo gridi,</l>
<l>Che spaventi l'Inferno e l'uomo affidi.</l>
</lg>
<lg>
<l>Tu per gradi sublimi</l>
<l>Sai compor d'umiltà sicura scala,</l>
<l>Alzi al ciel chi si cala,</l>
<l>Chi s'atterra sublimi,</l>
<l>E tal virtù di melodia dispensi,</l>
<l>Che per dolcezza immobilisci i sensi.</l>
</lg>
<lg>
<l>Fuggi i vani tumulti,</l>
<l>Schivi i garruli applausi, odii i contrasti,</l>
<l>Odii i publici fasti,</l>
<l>Ami gli antri più occulti,</l>
<l>Et amica de l'ombre, entro gli orrori,</l>
<l>Ne le tenebre fosche allumi i cori.</l>
</lg>
<lg>
<l>Quei sospiri profondi,</l>
<l>Quei singulti d'amor ch'in aura esali,</l>
<l>Son incensi vocali,</l>
<l>Son profumi facondi,</l>
<l>Che su l'ali d'amor levati a volo,</l>
<l>A l'orecchio di Dio giungono solo.</l>
</lg>
<lg>
<l>Che non puoi con tue note,</l>
<l>O preghiera devota, o sacro detto?</l>
<l>Rompi il solido tetto</l>
<l>De le sferiche ruote,</l>
<l>Et aprendoti al ciel libera strada,</l>
<l>Ne la mano di Dio fermi la spada.</l>
</lg>
<lg>
<l>Sono chiavi sonanti</l>
<l>Le preghiere d'Elia mosse da terra;</l>
<l>Serra i cieli e disserra</l>
<l>A le piogge stillanti,</l>
<l>E sì forte pregando il cielo invoca,</l>
<l>Che dai termini suoi morte rivoca.</l>
</lg>
<lg>
<l>Che là su non ardisce</l>
<l>Forza d'alto pregar?su l'aurea mole</l>
<l>Dar può legge anco al sole,</l>
<l>Fin al sol l'ubbidisce;</l>
<l>Ferma al tempo la fuga, e 'l nume aurato</l>
<l>In sì bell'armonia resta incantato.</l>
</lg>
<lg>
<l>Scende il primo elemento,</l>
<l>Contro l'ordine suo, dal proprio loco;</l>
<l>Dà al sacrificio foco</l>
<l>Senza fomite o vento,</l>
<l>Et a trarlo qua giù solo è bastante</l>
<l>Con devote parole anima orante.</l>
</lg>
<lg>
<l>S'apre il pelago ondoso,</l>
<l>Dando al popolo ebreo libero il passo;</l>
<l>Vien da sterile sasso</l>
<l>Fonte insolito ascoso,</l>
<l>Giù distilla la manna il largo cielo,</l>
<l>Ove sparge Mosè prieghi di zelo.</l>
</lg>
<lg>
<l>Che non fa Gedeone</l>
<l>Volto al zelo di Dio mentre combatte?</l>
<l>Vince, calca et abbatte</l>
<l>Sette audaci corone,</l>
<l>E col foco del priego, Ercol celeste,</l>
<l>Tronca l'idra giudea di sette teste.</l>
</lg>
<lg>
<l>Che mirasse ammirando</l>
<l>Babilonico re fanciulli illesi</l>
<l>Gir per camini accesi,</l>
<l>Baldanzosi cantando,</l>
<l>Fu di priego devoto ardente forza,</l>
<l>Che 'l vigor de la fiamma in terra ammorza.</l>
</lg>
<lg>
<l>Deh!se l'impeto edace</l>
<l>Puoi del foco arrestar, tu priego santo,</l>
<l>In me tu spegni intanto</l>
<l>L'ardor vano e fallace,</l>
<l>E sì nobile in me produci frutto,</l>
<l>Che del foco di Dio sfavilli tutto.</l>
</lg>
</lg>
</div2>

<div2 type="poesia">
<head><emph> A S. Caterina Martire. A richiesta del sig. D. Giuseppe Storace d'Afflitto</emph></head>
<lg type="canzone ode">
<lg>
<l>Vergini, voi che per le sacre sponde</l>
<l>Del Giordano idumeo cogliete fiori,</l>
<l>Voi ch'ai cigni canori</l>
<l>Aure dolci nutrite, ombre gioconde,</l>
<l>E mentre balli e ghirlandette ordite,</l>
<l>Fra gli allori e le palme i gigli unite:</l>
</lg>
<lg>
<l>Fra 'l bel numero vostro oggi bram'io</l>
<l>Verginella cantar pura e immortale;</l>
<l>Ma il mio canto che vale,</l>
<l>Se poi forze non ho pari al desio?</l>
<l>Or voi dando al mio stil regola e tuono,</l>
<l>De la cetera mia temprate il suono.</l>
</lg>
<lg>
<l>Ad incredula gente aperse il Sole</l>
<l>Del cattolico ciel costei ch'io canto,</l>
<l>E con doppio suo vanto</l>
<l>Di Liceo superò le dotte scole,</l>
<l>Et in ricco teatro accolta intorno,</l>
<l>Ai più saggi recò stupore e scorno.</l>
</lg>
<lg>
<l>Ella amanti abborrendo eroi terrestri,</l>
<l>Fu del Re della gloria accesa e vaga;</l>
<l>Ella contenta e paga</l>
<l>Meritò di goder nozze celesti,</l>
<l>E sotto puro e semplicetto velo</l>
<l>Esser vergine in terra e sposa in cielo.</l>
</lg>
<lg>
<l>Tenerella fanciulla, armata il petto</l>
<l>Di pudica onestà, vinse i tiranni,</l>
<l>E nel fior de' begli anni</l>
<l>Tenne al senso rubello il fren ristretto,</l>
<l>E spregiando le pompe, a Dio rivolta,</l>
<l>Corse destro sentier veloce e sciolta.</l>
</lg>
<lg>
<l>Confessando la fé, dotta riprese</l>
<l>Con magnanimo cor popoli vani,</l>
<l>E i lor culti profani</l>
<l>Condennò generosa, e i suoi difese;</l>
<l>Et ai ciechi idolatri aprendo il lume,</l>
<l>Fu maestra ad altrui di vero nume.</l>
</lg>
<lg>
<l>Non timor, non orror giamai le diede</l>
<l>Di barbarico re strazio penoso.</l>
<l>Serbò cor generoso,</l>
<l>I tormenti schernì, scoglio di fede,</l>
<l>E tra rigide pene alma gioiosa,</l>
<l>Parve cinta di spine intatta rosa.</l>
</lg>
<lg>
<l>Trovi pur novi strazi e novi modi</l>
<l>D'inuditi martir l'uomo inumano;</l>
<l>Formi barbara mano</l>
<l>Dentata ruota di taglienti chiodi,</l>
<l>Che non fia mai col suo rigor bastante</l>
<l>A piegar di costei l'alma costante.</l>
</lg>
<lg>
<l>Sotto il ferro crudel, lieta e ridente,</l>
<l>Mansueta piegò l'eburneo collo,</l>
<l>Diede l'ultimo crollo</l>
<l>E di latte versò fonte lucente.</l>
<l>Meraviglia inudita: in terra essangue</l>
<l>La bianchezza del cor mostrò nel sangue!</l>
</lg>
<lg>
<l>Da la terra drizzò verso le stelle</l>
<l>Luminosa colomba il franco volo;</l>
<l>Corse di polo in polo</l>
<l>Le campagne del ciel felici e belle,</l>
<l>E pascendo il desio d'eterno lume,</l>
<l>Lieta in grembo al Fattor fermò le piume.</l>
</lg>
<lg>
<l>De l'esequie di lei ministri degni</l>
<l>Da le spere calar gli angeli eletti;</l>
<l>Suonar gli empirei tetti,</l>
<l>D'allegrezza mostrando aperti segni;</l>
<l>E l'erser poi, miracoloso e bello,</l>
<l>Ne la cima d'un monte il sacro avello.</l>
</lg>
<lg>
<l>Qui di garruli augei turba pennuta,</l>
<l>Tributaria devota, a lei sen viene;</l>
<l>Qui per l'aure serene</l>
<l>Mostra far riverenza a lei dovuta,</l>
<l>E di pura onestà mostrando essempio,</l>
<l>Il pacifico olivo offre al suo tempio.</l>
</lg>
<lg>
<l>Ecco umile ancor io, timido prendo</l>
<l>Riverente ad offrirle il cor devoto;</l>
<l>Ecco in segno di voto</l>
<l>Questa cetera mia sacro et appendo,</l>
<l>Pregando lei che con cortese affetto,</l>
<l>Aggradendo il desio, scusi il difetto.</l>
</lg>
</lg>
</div2>

<div2 type="poesia">
<head><emph>Alle piaghe di S. Francesco</emph></head>
<lg type="canzone ode">
<lg>
<l>Fortunate ferite,</l>
<l>Di serafico dardo opre amorose,</l>
<l>Macchie belle e gradite,</l>
<l>D'animato giardin purpuree rose,</l>
<l>Care celle de l'alma, in cui soavi</l>
<l>L'api eterne del ciel tessono i favi.</l>
</lg>
<lg>
<l>Luminosi spiragli,</l>
<l>Di beata prigion sacri cancelli,</l>
<l>Misteriosi intagli,</l>
<l>Di divino scultor fregi novelli,</l>
<l>Caldi rivi di luce, ove gioconde</l>
<l>Di pregiato licor distillan onde.</l>
</lg>
<lg>
<l>Sanguinosi ricami,</l>
<l>Pompe d'alto splendor, fiocchi celesti,</l>
<l>Di preziosi stami</l>
<l>Dal Sovrano Fattor vaghi contesti,</l>
<l>Infiammati piropi, ove si vede,</l>
<l>Con incastro d'amore, oro di fede.</l>
</lg>
<lg>
<l>Gemme lucide e fine,</l>
<l>Stelle chiare del ciel, segni fatali,</l>
<l>Spiritose fucine,</l>
<l>Che nutrite d'amor fiamme vitali,</l>
<l>Amorose fenestre, ond'escon fuore</l>
<l>Le faville d'un petto, Etna d'amore.</l>
</lg>
<lg>
<l>Vive bocche lucenti,</l>
<l>Che con lingue di foco a Dio parlate,</l>
<l>Cifre belle et ardenti,</l>
<l>Che dal Sommo Scrittor foste segnate,</l>
<l>Di suggello divin stampe vivaci,</l>
<l>Di pennello immortal forme veraci.</l>
</lg>
<lg>
<l>Preziosi tesori</l>
<l>Di stillanti rubin ricchi e fecondi,</l>
<l>Graziosi splendori,</l>
<l>De l'incendio del cor lampi giocondi,</l>
<l>Specchi di carità, dove s'interna,</l>
<l>Come in fonte d'amor, l'imago eterna.</l>
</lg>
<lg>
<l>Voi gloriose piaghe,</l>
<l>Infocate d'amor santo e divino,</l>
<l>Che rilucenti e vaghe</l>
<l>Come segni di Cristo adoro e inchino,</l>
<l>Per la via de la gloria accese e belle,</l>
<l>Nel mio corso mortal siatemi stelle.</l>
</lg>
</lg>
</div2>

<div2 type="poesia">
<salute><emph>Al sig. Cesare Galluccio.</emph></salute>
<head><emph>Il fior di granadiglia</emph></head>
<lg type="canzone ode">
<lg>
<l>O de l'Indo odorato</l>
<l>Misterioso fiore,</l>
<l>Tu qual libro animato</l>
<l>Stampato sei dal Crocifisso Amore,</l>
<l>Dipinto sei dal Redentor trafitto,</l>
<l>Di sangue impresso e di flagelli scritto.</l>
</lg>
<lg>
<l>Tu fra linee sì belle,</l>
<l>Via più bel di Giacinto</l>
<l>Hai del Re de le stelle</l>
<l>L'amaro caso istoriato e pinto,</l>
<l>E fra trofei misteriosi e degni,</l>
<l>Mille d'alma pietà memorie insegni.</l>
</lg>
<lg>
<l>Tu germoglio pietoso</l>
<l>Di fioriti flagelli,</l>
<l>Tu ricamo odoroso</l>
<l>Di bei trapunti e di ritorti anelli,</l>
<l>Vai tra profili et intagliati nodi</l>
<l>Fiorendo lancie e pullulando chiodi.</l>
</lg>
<lg>
<l>Tu qual tragica scena,</l>
<l>Spieghi istoria funesta</l>
<l>Di salute e di pena</l>
<l>Nel teatro di Flora in flebil vesta,</l>
<l>E fai con atti di pietoso essempio</l>
<l>Del trafitto Amor mio noto lo scempio.</l>
</lg>
<lg>
<l>Tu da caldo ruscello</l>
<l>Per sanguigno canale</l>
<l>Irrigato, sì bello</l>
<l>Avesti al mondo il tuo primier natale,</l>
<l>E mostri aver, miracoloso stelo,</l>
<l>La cima in terra e la radice in cielo.</l>
</lg>
<lg>
<l>Narran l'opre di Dio</l>
<l>Con silenzio facondo</l>
<l>Dentro il notturno oblio,</l>
<l>Vive lingue del ciel, le stelle al mondo;</l>
<l>E fan con mute e taciturne note</l>
<l>Le grandezze di lui palesi e note.</l>
</lg>
<lg>
<l>Tu con muta favella,</l>
<l>Ch'in silenzio distingue</l>
<l>Voce tremola e bella,</l>
<l>Puoi, senza lingua, articolar più lingue,</l>
<l>Spiegando al ciel con immortal memoria</l>
<l>De l'eterno Fattor l'immensa gloria.</l>
</lg>
<lg>
<l>Fu con provida cura</l>
<l>In ciascuna sua parte</l>
<l>De la bella Natura</l>
<l>Imitatrice, emulatrice l'arte;</l>
<l>In te, mistica pianta e pellegrina,</l>
<l>La Natura imitò l'arte divina.</l>
</lg>
<lg>
<l>Sparsa d'umide stille</l>
<l>Gira Clizia stellante</l>
<l>Le sue bionde pupille</l>
<l>A la luce del sol, gelosa amante;</l>
<l>Tu, volto al ciel, con pargoletta sfera</l>
<l>Vagheggi il Sol che non tramonta a sera.</l>
</lg>
<lg>
<l>Ebbe morte Narciso</l>
<l>Presso un limpido fonte,</l>
<l>E perdendo il bel viso,</l>
<l>Ne la forma d'un fior mutò la fronte;</l>
<l>Tu ne la fonte ond'è la gloria uscita,</l>
<l>Vagheggiandoti ognor, trovi la vita.</l>
</lg>
<lg>
<l>Mostra Aiace dolente</l>
<l>Con funereo successo,</l>
<l>Sospiroso languente,</l>
<l>In bianche foglie il suo dolore impresso;</l>
<l>Tu con l'odor ch'evaporando spiri</l>
<l>Del trafitto Giesù segni i martiri.</l>
</lg>
<lg>
<l>Fu dal piede ferito</l>
<l>De la bella Ciprigna</l>
<l>Di rubin colorito</l>
<l>La rosa aspersa, tepida e sanguigna;</l>
<l>Tu da l'Amor, che crocifisso langue,</l>
<l>Hai più belle di lui stampe di sangue.</l>
</lg>
<lg>
<l>Volino api celesti</l>
<l>D'Amorini volanti,</l>
<l>E solleciti e presti,</l>
<l>Traggan solo da te manne stillanti,</l>
<l>Libando ognor con mormorii soavi</l>
<l>Dagli amari martiri i dolci favi.</l>
</lg>
<lg>
<l>Ti sieno aure e rugiade</l>
<l>Lagrimette e sospiri,</l>
<l>Da l'eteree contrade</l>
<l>T'inchini il sol con riverenti giri;</l>
<l>E mentre arrida a te Pomona e Flora,</l>
<l>De le porpore tue s'orni l'Aurora.</l>
</lg>
<lg>
<l>Stilli angelica mano</l>
<l>Lieve e placido nembo,</l>
<l>E dolcissimo e piano</l>
<l>Il bel latte del ciel piova in tuo grembo;</l>
<l>E contemplando i tuoi funesti orrori,</l>
<l>Devoti a l'ombra tua posino i cori.</l>
</lg>
</lg>
</div2>

<div2 type="poesia">
<head><emph>Cristo ritrova la Madre, mentre s'incamina alla morte</emph></head>
<lg type="canzone ode">
<lg>
<l>Già sotto il grave pondo</l>
<l>De la funesta croce</l>
<l>Poggiava il Re del mondo</l>
<l>Al patimento atroce,</l>
<l>E lacero e battuto</l>
<l>A la morte correa tacito e muto.</l>
</lg>
<lg>
<l>Qual semplicetto agnello,</l>
<l>Che non sa far difese,</l>
<l>E mansueto e bello</l>
<l>Va tra nemiche offese,</l>
<l>Innocente pativa,</l>
<l>E più d'amor che di dolor languiva.</l>
</lg>
<lg>
<l>O quante scosse al fianco</l>
<l>Ha da l'armate schiere!</l>
<l>O quante volte stanco</l>
<l>Si lassa in giù cadere!</l>
<l>Ahi, dolore!ahi, pietade!</l>
<l>Il sostegno del mondo a terra cade.</l>
</lg>
<lg>
<l>Vacilla sì, ma ferma</l>
<l>Più la natura umana;</l>
<l>Per nostro amor s'inferma,</l>
<l>Ma d'ogni error ne sana:</l>
<l>O gran bontà divina,</l>
<l>De le nostre vergogne il volto ei china!</l>
</lg>
<lg>
<l>Come arator pietoso</l>
<l>Nel faticar costante,</l>
<l>Ha l'aratro amoroso</l>
<l>Del suo legno pesante,</l>
<l>Per fecondar d'intorno</l>
<l>De la mistica vigna il campo adorno.</l>
</lg>
<lg>
<l>Per tutto, ovunque ei passa,</l>
<l>Di sangue il suolo allaga;</l>
<l>Il capo in terra abbassa,</l>
<l>Perché morir s'appaga,</l>
<l>E con lettere vive</l>
<l>La salute de l'uomo in terra scrive.</l>
</lg>
<lg>
<l>Quando a l'orribil grido</l>
<l>De la giudaica tromba,</l>
<l>Et al confuso strido</l>
<l>Che languido rimbomba,</l>
<l>Ecco in mezzo la via</l>
<l>Col discepolo amato esce Maria.</l>
</lg>
<lg>
<l>Mira il beffato Cristo</l>
<l>Sommerso in tanta pena,</l>
<l>Sì deformato e tristo,</l>
<l>Che 'l riconosce a pena.</l>
<l>“Ahi, figlio!” dir può solo,</l>
<l>Che la voce restò tronca dal duolo.</l>
</lg>
<lg>
<l>A quell'amaro e grave</l>
<l>Spettacolo improviso</l>
<l>Con un pallor soave</l>
<l>Smarrisce il bianco viso;</l>
<l>Cade, manca, e non more,</l>
<l>Che del dolor fu più potente il core.</l>
</lg>
<lg>
<l>Cristo a l'orribil caso</l>
<l>De la sua Genitrice,</l>
<l>Immobile rimaso,</l>
<l>Nulla fa, nulla dice:</l>
<l>More e vive in un punto</l>
<l>Più da pietà che da valor trapunto.</l>
</lg>
<lg>
<l>Tanto è il suo duolo acuto</l>
<l>Che favellar non puote;</l>
<l>Favella sì, ma muto,</l>
<l>Con interrotte note,</l>
<l>In questo amaro suono:</l>
<l>“Tu mori, o Madre, e l'omicida io sono.</l>
</lg>
<lg>
<l>Tu mori, o Madre, et io</l>
<l>Non ti so dar conforto,</l>
<l>Io che t'uccido, o Dio,</l>
<l>In te mi trovo morto.</l>
<l>Ahi, come in cielo il Padre,</l>
<l>M'abbandoni nel mondo ancor tu, Madre!</l>
</lg>
<lg>
<l>Ahi!sì crudel tu sei</l>
<l>Ch'abbandonar mi puoi;</l>
<l>Prima che serri i miei</l>
<l>Chiuder vuoi gli occhi tuoi,</l>
<l>E 'n sì breve ora e corta</l>
<l>Prima del mio morir ti veggio morta.</l>
</lg>
<lg>
<l>Io col mio volto afflitto</l>
<l>D'una pietà spietata</l>
<l>T'ho solo il cor trafitto,</l>
<l>T'ho l'anima impiagata:</l>
<l>Io solo, io sol t'offendo,</l>
<l>Mentre vita mi dai, morte ti rendo.</l>
</lg>
<lg>
<l>Ohimè, potessi almeno</l>
<l>Sostenimento darti!</l>
<l>Mi sento il cor nel seno</l>
<l>Dividere in due parti:</l>
<l>Ti perdo or che ti trovo,</l>
<l>E più la tua che la mia pena io provo.</l>
</lg>
<lg>
<l>Prima che morto io cada,</l>
<l>Fa' che tue voci ascolti,</l>
<l>Prima ch'al cielo io vada,</l>
<l>Tieni in me gli occhi volti:</l>
<l>A la morte, al tormento,</l>
<l>Dammi l'ultimo a Dio, ch'io vo contento”.</l>
</lg>
<lg>
<l>Cede il dolore intenso</l>
<l>A la virtù più forte;</l>
<l>Già l'occupato senso</l>
<l>Rivoca allor da morte;</l>
<l>E per pietà del cielo</l>
<l>Sgombra al cor di Maria l'opposto velo.</l>
</lg>
<lg>
<l>Torna a destare in vita</l>
<l>Lo spirto addolorato;</l>
<l>L'alma afflitta e smarrita</l>
<l>Chiama a l'ufficio usato,</l>
<l>E con un mesto giro,</l>
<l>Pria ch'inalzi le luci, apre un sospiro.</l>
</lg>
<lg>
<l>“Ancor rimango viva?</l>
<l>Respiro ancor quest'aura?</l>
<l>Misera chi m'avviva?</l>
<l>Lassa chi mi ristaura?</l>
<l>O mio caro tesoro,</l>
<l>Tu ne corri a la morte, et io non moro.</l>
</lg>
<lg>
<l>Qual barbaro inumano,</l>
<l>Qual temerario ardito</l>
<l>T'ha con ingorda mano,</l>
<l>Cor mio, così ferito?</l>
<l>Ohimè, che strane forme:</l>
<l>La bellezza del ciel miro difforme.</l>
</lg>
<lg>
<l>Figlio, figlio diletto,</l>
<l>Di me più cara parte,</l>
<l>Qual core, ohimè, qual petto</l>
<l>Aver posso in mirarte?</l>
<l>Languir ti vedo a canto:</l>
<l>Latte prima ti diedi, or ti do pianto.</l>
</lg>
<lg>
<l>Che fronte sanguinosa?</l>
<l>Che lacerato ciglio?</l>
<l>Che stampa dolorosa</l>
<l>Mi rappresenti, o figlio?</l>
<l>Cieli, ché non piangete,</l>
<l>S'in tanto strazio il gran Fattor vedete?</l>
</lg>
<lg>
<l>Qual rigida sentenza</l>
<l>Di giudice tiranno</l>
<l>Condanna l'innocenza</l>
<l>A sì spietato affanno?</l>
<l>E vuol che mora lui,</l>
<l>Che la vita apportò sì spesso altrui?</l>
</lg>
<lg>
<l>Chi circondò di spine</l>
<l>Le tempie tue sì belle?</l>
<l>Chi lacerò quel crine</l>
<l>Ch'illuminò le stelle?</l>
<l>O Dio, qual crudo core</l>
<l>Poté mirarti e non languir d'amore?</l>
</lg>
<lg>
<l>Chi le tue nude braccia</l>
<l>Segnò con tanti nodi?</l>
<l>Chi scolorò tua faccia</l>
<l>Con sì spietati modi?</l>
<l>Ahi!ben fu crudo e reo</l>
<l>Chi l'eterna beltà ferir poteo.</l>
</lg>
<lg>
<l>Ecco il colpo mortale</l>
<l>Dopo tant'anni giunge:</l>
<l>La spada, ohimè, lo strale,</l>
<l>Che 'n sino al cor mi punge.</l>
<l>Ecco aperto il mistero:</l>
<l>Il gran Vecchio del Tempio espresse il vero.</l>
</lg>
<lg>
<l>Deh! tu, gran Padre eterno,</l>
<l>Come veder sopporti</l>
<l>Del tuo Figliuolo a scherno</l>
<l>Sì ingiuriosi torti?</l>
<l>Sole, scolora omai,</l>
<l>Per la pietà del tuo Fattore, i rai”.</l>
</lg>
<lg>
<l>Questi spargea lamenti</l>
<l>La Verginella afflitta,</l>
<l>Con sì pietosi accenti,</l>
<l>Ch'ogn'alma avria trafitta;</l>
<l>Pianse e mirò per tutto</l>
<l>L'allegrezza del ciel cangiarsi in lutto.</l>
</lg>
<lg>
<l>Poi va fra quell'armate,</l>
<l>Dov'empietà star suole,</l>
<l>Stende le braccia amate</l>
<l>Et abbracciarlo vuole;</l>
<l>Ma circondata e cinta</l>
<l>Da la turba giudea fu indietro spinta.</l>
</lg>
<lg>
<l>Corre un ministro ardente,</l>
<l>Colmo di rabbia e d'ira,</l>
<l>Urta Cristo innocente</l>
<l>E impetuoso il tira.</l>
<l>Morta, pallida e bianca,</l>
<l>A quell'atto Maria di nuovo manca.</l>
</lg>
<lg>
<l>China il Signor la fronte</l>
<l>Ubidiente allora;</l>
<l>Va sul Calvario monte</l>
<l>Senza più far dimora,</l>
<l>E mentre il legno stringe,</l>
<l>Chi di qua, chi di là lo tira e spinge.</l>
</lg>
<lg>
<l>Alza l'afflitta madre</l>
<l>L'addolorato ciglio,</l>
<l>Tolto da l'empie squadre</l>
<l>Si vede il caro Figlio.</l>
<l>Frena gli accenti audaci,</l>
<l>Musa: a tanto dolor contempla e taci.</l>
</lg>
</lg>
</div2>

<div2 type="poesia">
<salute><emph>All'illustriss. signora D. Giovanna D'Avalos, Abbatessa in Napoli del Monastero di D. Alvina.</emph></salute>
<head>Gli encomi della Croce</head>
<lg type="canzone ode">
<lg>
<l>Urania, tu che su l'empiree stelle</l>
<l>Addobbata di luce intorno splendi,</l>
<l>Lascia sedi sì belle</l>
<l>E d'un legno adorato a l'ombra scendi.</l>
<l>Qui tra romite celle</l>
<l>Ad intrecciar nel tuo dorato crine</l>
<l>Prendi in vece de' lauri oggi le spine.</l>
</lg>
<lg>
<l>Risvegli il tuo furor celeste arsura.</l>
<l>Sia il Giordano idumeo Castalia fonte,</l>
<l>Febo il Sol di Natura,</l>
<l>Parnaso illustre il bel Calvario monte,</l>
<l>Carta candida e pura</l>
<l>Del gran Verbo umanato il corpo essangue,</l>
<l>Vaso il cor, penne i chiovi, inchiostro il sangue.</l>
</lg>
<lg>
<l>Cangia in bruno color l'aurato manto,</l>
<l>Sveglia armonica sì, ma flebil voce,</l>
<l>E canora nel pianto,</l>
<l>Prendi a cantar la venerabil Croce,</l>
<l>Trofeo divino e santo,</l>
<l>Tronco sacrato e benedetto legno,</l>
<l>Già d'infamia, or di gloria ultimo segno.</l>
</lg>
<lg>
<l>Questa Croce è quel talamo dorato,</l>
<l>In cui l'Agno di Dio morte sofferse,</l>
<l>Sacro altare odorato,</l>
<l>Ove al Padre il Figliuol se stesso offerse;</l>
<l>Luttuoso apparato,</l>
<l>Mesta e tragica scena, ove morio,</l>
<l>Sotto forma di servo, ascoso Dio.</l>
</lg>
<lg>
<l>Questa è il palo mirabile d'Egitto,</l>
<l>Ove, mistica serpe, il sommo Amore</l>
<l>Diè rimedio a l'afflitto,</l>
<l>Salute a l'alma e medicina al core,</l>
<l>Scudo saldo et invitto,</l>
<l>Strada e scala sicura, onde spedita</l>
<l>Poggia l'anima al ciel, regno di vita.</l>
</lg>
<lg>
<l>Questa è il carro pomposo e trionfale,</l>
<l>Ove il Re de la gloria al ciel ne guida;</l>
<l>Lancia e spada fatale,</l>
<l>Che minaccia l'Inferno e l'uomo affida;</l>
<l>Ponte e rocca immortale,</l>
<l>Che, sollevata al ciel, tant'alto giunse,</l>
<l>Ch'a l'altezza di Dio l'uomo congiunse.</l>
</lg>
<lg>
<l>Questa è l'Arbor vitale e gloriosa,</l>
<l>Onde a noi di salute il frutto pende,</l>
<l>Colonna luminosa,</l>
<l>Che fra l'ombre del mondo arde e risplende;</l>
<l>Verga misteriosa,</l>
<l>Che da pietra animata, alta e gioconda,</l>
<l>Salutifera a noi produce l'onda.</l>
</lg>
<lg>
<l>Questa è in mano di Dio la doppia chiave,</l>
<l>Che rinchiude l'Inferno e 'l Ciel disserra;</l>
<l>Sacra e mistica nave,</l>
<l>Che trasporta là su l'alme da terra;</l>
<l>Tramontana soave,</l>
<l>Palma e pira amorosa, ove il gran Nume,</l>
<l>Generosa Fenice, arse le piume.</l>
</lg>
<lg>
<l>Questa è il plettro e la lira, in cui pietoso</l>
<l>Cantò, musico Orfeo, l'amante eterno,</l>
<l>Quando vittorioso</l>
<l>Le crude rivocò leggi d'Averno,</l>
<l>E dal carcere ombroso,</l>
<l>Con allegro volar, libere e sciolte</l>
<l>A la luce cavò l'alme sepolte.</l>
</lg>
<lg>
<l>Di questo sacro arnese uscir tu puoi,</l>
<l>Generosa Giovanna, armata in campo.</l>
<l>Guerreggiar gli avi tuoi,</l>
<l>Tu pugna ancor, ma col tartareo campo.</l>
<l>Non città, non eroi</l>
<l>Vincere e debellar sarà tua gloria,</l>
<l>Ma del mondo e de' sensi avrai vittoria.</l>
</lg>
</lg>
</div2>

<div2 type="poesia">
<head><emph>Alla Resurrezione del Salvadore</emph></head>
<lg type="canzone ode">
<lg>
<l>Ecco il mistico Tempio,</l>
<l>Che 'l gran Verbo umanato</l>
<l>In se stesso mostrò con vivo essempio:</l>
<l>Edificio animato,</l>
<l>Nel terzo giorno, con lavor novello,</l>
<l>Da l'antica Giudea sorge più bello.</l>
</lg>
<lg>
<l>Ecco l'alma Colomba,</l>
<l>Che da l'Arca verace,</l>
<l>Ove chiusa e riposta ebbe la tomba,</l>
<l>Esce nunzia di pace,</l>
<l>E con ramo d'olivo, altera e lieta,</l>
<l>Le procelle del mondo intorno accheta.</l>
</lg>
<lg>
<l>Ecco il novo Sansone,</l>
<l>Che dal sonno mortale</l>
<l>Si risveglia e riscuote, almo campione;</l>
<l>E con braccio immortale</l>
<l>Spezzando l'uscio del tartareo Averno,</l>
<l>Sotto giogo oppressor doma l'Inferno.</l>
</lg>
<lg>
<l>Ecco il celeste Giona,</l>
<l>Che dal gran ceto assorto,</l>
<l>Da le fauci voraci or si sprigiona;</l>
<l>Et arrivando al porto</l>
<l>De la gloria immortal, bella et ardita</l>
<l>Fa dal grembo di morte uscir la vita.</l>
</lg>
<lg><l>Ecco il divino Anteo,</l>
<l>Che più lieve e più forte,</l>
<l>Glorioso risorge onde cadeo;</l>
<l>E vincitor di morte</l>
<l>Ne l'aspra lutta, dal tartareo fondo</l>
<l>Solleva l'uomo, e rinovella il mondo.</l>
</lg>
<lg>
<l>Sol tu, spenta e sepolta</l>
<l>Ancor giacendo stai</l>
<l>Ne la tomba del vizio, anima stolta?</l>
<l>No, no, risorgi omai</l>
<l>Col Fattor de la vita, e col tuo Duce</l>
<l>Da quest'ombra del mondo esci a la luce.</l>
</lg>
</lg>
</div2>
</div1>
</body>
</text>
</TEI.2>
